<!DOCTYPE html PUBLIC "-//W3C//DTD XHTML 1.0 Strict//EN"
    "http://www.w3.org/TR/xhtml1/DTD/xhtml1-strict.dtd">
<html xmlns="http://www.w3.org/1999/xhtml" xml:lang="hu" lang="hu">
<head>
<meta name="generator" content=
"HTML Tidy for HTML5 for Linux version 5.7.16" />
<meta http-equiv="Content-Type" content=
"text/html; charset=UTF-8" />
<meta http-equiv="Content-Style-Type" content="text/css" />
<title>The Project Gutenberg eBook of Galambos Pál naplója;
Jobbadán Amerikában by Viktor Rákosi</title>

<style type="text/css">
/*<![CDATA[*/
body {
 margin-left: 10%;
 margin-right: 10%;
}

h1,h2,h3,h4 {
 text-align: center;
 clear: both;
 line-height: 200%;
}

h2,h3 {
 margin-top: 2em;
}

h1 {
 line-height: 100%;
}

h2 i {
 font-size: 75%;
 line-height: 300%;
}

p {
 margin-top: 0.75em;
 margin-bottom: 0.75em;
}

body > p {
 text-align: justify;
 text-indent: 1.5em;
}

p.i2 {
 text-indent: 3em;
}

hr {
 width: 33%;
 margin-top: 2em;
 margin-bottom: 2em;
 margin-left: auto;
 margin-right: auto;
 clear: both;
}

hr.chap {width: 65%}
hr.tb {width: 25%;}

table {
 margin-left: auto;
 margin-right: auto;
}

td {
 padding-left: 1em;
 padding-right: 1em;
}

.pagenum {
/*  visibility: hidden; */
 position: absolute;
 right: 2%;
 color: gray;
 font-size: smaller;
 text-align: right;
 text-indent:0;
}

.tdr {text-align: right;}

.blockquot {
 margin-left: 10%;
 margin-right: 0%;
 text-align: justify;
 text-indent: 1.5em;
}

.center {
 text-align: center;
 text-indent: 0;
}

.right {
 text-align: right;
 margin-right: 1.5em;
}

.smcap {
 font-variant: small-caps;
}

.caption-small {font-weight: bold; font-size: small;}

.caption {font-weight: bold;}

.caption-large {font-weight: bold; font-size: large;}

.caption-largest {font-weight: bold; font-size: 2em;}

.caption-150 {font-weight: bold; font-size: 150%;}

.figcenter {
 margin: auto;
 text-align: center;
}

.transnote {
 background-color: #E6E6FA;
 color: black;
 padding: 0.5em;
 font-family: sans-serif, serif;
 font-size: 0.9em;
}

.transnote p {
 text-align: center;
 text-indent: 1.5em;
}
/*]]>*/
</style>
</head>
<body>
<div class="chapter"></div>
<div class="figcenter"><img src="images/cover.jpg" alt="" title=
"" /></div>
<hr class="chap" />
<p class="center"><span class="smcap">Rákosi Viktor
Munkái</span></p>
<p class="center"><span class="smcap">ii. kötet</span></p>
<p class="center"><span class="caption-large">GALAMBOS PÁL
NAPLÓJA<br />
–<br />
JOBBADÁN AMERIKÁBAN</span></p>
<hr class="chap" />
<p class="center"><span class="caption-150"><span class=
"smcap">Rákosi Viktor Munkái</span></span></p>
<p class="center"><span class="caption-large">II</span></p>
<p class="center"><span class="caption-largest">GALAMBOS PÁL
NAPLÓJA<br />
–<br />
JOBBADÁN AMERIKÁBAN</span></p>
<p>&nbsp;</p>
<p>&nbsp;</p>
<p class="center"><span class="caption">BUDAPEST
MDCCCCIII<br /></span> <span class="caption-small">VIII., ÜLLŐI-ÚT
18. SZÁM.</span></p>
<p class="center"><span class="caption">RÉVAI
TESTVÉREK<br /></span> <span class="caption-small">IRODALMI INTÉZET
R.-T.</span></p>
<hr class="chap" />
<p class="center"><span class="caption-150"><span class=
"smcap">Rákosi Viktor</span></span></p>
<h1>GALAMBOS PÁL NAPLÓJA<br />
–<br />
JOBBADÁN AMERIKÁBAN</h1>
<p>&nbsp;</p>
<p>&nbsp;</p>
<p class="center"><span class="caption">BUDAPEST
MDCCCCIII<br /></span> <span class="caption-small">VIII., ÜLLŐI-ÚT
18. SZÁM.</span></p>
<p class="center"><span class="caption">RÉVAI
TESTVÉREK<br /></span> <span class="caption-small">IRODALMI INTÉZET
R.-T.</span></p>
<hr class="chap" />
<p>&nbsp;</p>
<p class="center"><span class="caption-small">AZ ÖSSZES JOGOK
FENTARTÁSÁVAL</span></p>
<p class="center"><span class="caption-small">BUDAPESTI HIRLAP
NYOMDÁJA</span></p>
<p>&nbsp;</p>
<hr class="chap" />
<div class="chapter"></div>
<p><span class="pagenum"><a name="Page_1" id=
"Page_1">-1-</a></span></p>
<h2>MONTE-CARLO.</h2>
<p>Arra neveltek a szüleim, hogy költsek és nem arra, hogy
keressek. El is költöttem mindent, a mit rám hagytak, urasan,
előkelőn. Egy reggel aztán öreg inasom, a ki mindig ismerte vagyoni
viszonyaimat, igy szólt:</p>
<p>– Urfi, összes pénzünk ezer forint.</p>
<p>– Akkor majd kölcsön veszünk.</p>
<p>– Hitelünk is kimerült már. Nem kapunk mi már széles e hazában
egy krajcárt sem.</p>
<p>– Hát mit csináljunk, Mihály gazda?</p>
<p>– Nekem van egy gondolatom, urfi. Váljunk el. Én megyek haza, a
falumba. Maga meg világgá bujdosik, elmegy olyan országba, a hol
nem ismerik, a hol tehát megpróbálhat dolgozni.</p>
<p>– Mondasz valamit öreg, utolsó barátom. Hol az az ezer
forint?</p>
<p>– Azt nem adom oda urfi, csak mikor már felült a vonatra.</p>
<p>– Nem bizol bennem?</p>
<p>– Nem. Én itthon eladom a butorokat, a képeket, a szobrokat s
abból kifizetem a becsületbeli adósságait. Föl vannak nálam
jegyezve. De az urfi menjen el innen. <span class=
"pagenum"><a name="Page_2" id="Page_2">-2-</a></span> Itthon már
nem lehet más emberré. Nem járhat a villamoson olyan utcákon, a
melyeken eddig számozatlan fiakkeren robogott.</p>
<p>– Igazad van. Olyan bölcs vagy, mint egy arab kalifa.
Kinevetnének, lenéznének, sajnálkoznának fölöttem. Utazom.</p>
<p>Fölmentem Bécsbe és felültem a nizzai direkt luxusvonatra.
Zsebemben ezer forinttal megérkeztem Monte-Carloba. Itt akartam uj
életet kezdeni.</p>
<p>Valamelyik görög (vagy talán francia?) bölcs mondja, hogy a
szerencsét sohse éri utól az, a ki kergeti. Ez rajtam is
beteljesedett. Egy darabig csak tanulmányokat tenni jártam a
játékbarlangba, aztán megállapitottam a szisztémámat s játszani
kezdtem.</p>
<p>Nagy tét állt. Ha nyerek, maradok ur, ha vesztek, megyek
Amerikába hotelszolgának.</p>
<p>A sors nem akarta mindjárt, hogy hotelszolga legyek. A szerencse
kacérkodott, flirtelt velem. Rám mosolygott, a hajamat simogatta, a
lábamat nyomogatta – de mikor én a biztatásra, mint afféle ügyetlen
udvarló, merészebb lettem, hátat forditott.</p>
<p>Egy este vagyonom lement tiz napoleonra. Visszamentem Nizzába.
Óvatosságból vettem egy revolvert belőle. Hátha később nem telik.
Megvigasztalt a tudat, hogy köztem és a hotelszolga közt ez a
fegyver áll még.</p>
<p>Másnap a Hôtel d’Angleterreben ebédeltem. Jól étkeztem, erős
bort ittam. Azt akartam, hogy az este Monte-Carlóban kitünő
kondicióban üljek a játékasztalhoz. <span class="pagenum"><a name=
"Page_3" id="Page_3">-3-</a></span> Az igazi játékos testét is
gondosan elkésziti az ütközetre.</p>
<p>A szomszéd asztalnál egy igen csinos hölgy ült. Párisi
elegáncia, de nem a drágább fajtából, mutatkozott rajta. Inkább
rossz szokásból, mint érdeklődésből merőn néztem rá. Ő
visszanézett, aztán elpirult és lesütötte a szemét.</p>
<p>Ez nem normális.</p>
<p>Mikor fölvetette a szemét és látta, hogy még mindig rá nézek,
elnevette magát.</p>
<p>Teremtucscse, ez ismerős lesz.</p>
<p>Kiment a terraszra kávézni, utána mentem, köszöntem neki,
melléje ültem s franciául kezdettem diskurálni.</p>
<p>– Ugyan? – szólt ő nevetve és magyarul, – hát annyira nem ismer
rám? Mennyivel hivebb az én emlékező tehetségem? Hja, egy leány
sohse felejti el azt, a ki őt megcsókolta.</p>
<p>Én megcsókoltam? A dolog egyre rejtélyesebb lesz.</p>
<p>Végre ő őszintén kipakolt. Emlitett egy hirneves primadonnát, a
kinél ő – szobalány volt. Én pedig járatos voltam a házhoz. Egy
napon összevesztem ott egy gróffal, s tökfilkónak neveztem őt. Nem
tehetek róla. – Nem tartozom az egyletileg szervezett s a
kereskedelmi törvényszéknél bejegyzett demokraták közé, a kik
minden grófot eo ipso tökfilkónak tartanak – de ez a gróf tényleg
az volt. Másnap sulyos föltételekkel párbajt voltunk vivandók.
Mikor elmentem, az előszobában a szobacicus <span class=
"pagenum"><a name="Page_4" id="Page_4">-4-</a></span>
szenvedélyesen a nyakamba borult, megcsókolt, s a fülembe
sugta:</p>
<p>– Vigyázzon, a gróf kitünő lövő.</p>
<p>Ez az előttem ülő elegáns hölgy volt az akkori szobalány.</p>
<p>– Rózsi! – kiáltottam.</p>
<p>– Az.</p>
<p>– Csak nem voltál szerelmes belém?</p>
<p>– De igen.</p>
<p>S arca biborvörös lett.</p>
<p>– Szegény lány, és én nem is álmodtam róla. No most alkalmad van
rá, hogy kiszeress belőlem.</p>
<p>– Hogyhogy?</p>
<p>– Tönkrementem. Szegény ördög vagyok. Összes vagyonom hét arany,
meg egy revolver.</p>
<p>A leány elsápadt.</p>
<p>– Minek az?</p>
<p>– Olcsó expresszvonat a másvilágra. No, de légy nyugodt, ma este
még szerencsét próbálok. Hát te hogy kerültél ide?</p>
<p>– Emlékszik még…</p>
<p>Szégyenkezve közbevágtam.</p>
<p>– Bocsásson meg Rózsi, most veszem észre, hogy én magát egyre
tegezem… ezentul magázni foglak…</p>
<p>– Ahogy parancsolja, – felelt a lány kellemes mosolylyal, –
tehát a kis Lucinay vicomte, a ki attaché volt a bécsi francia
nagykövetségnél, magával vitt Párisba. Énekelni és táncolni
tanittatott… aztán Amerikában is jártam. Énekesnő lettem s
szerencsét csináltam. <span class="pagenum"><a name="Page_5" id=
"Page_5">-5-</a></span></p>
<p>– Gratulálok. Ilyen a sors. Egyik föl, másik le. Játszani jött
ide?</p>
<p>– Játszani. Tegnap is százezer frankot nyertem.</p>
<p>– Maga volt az? Hallottam beszélni, hogy a párisi
Miracle-szinház egy tagja rengetegül nyert…</p>
<p>– Hisz az én vagyok!</p>
<p>– Ne mondja!</p>
<p>Beszélgettünk még mindenféle szamárságot, aztán felültünk a
vonatra és átmentünk Monte-Carlóba. A lánynak roppant jókedve volt
s egyre villogtatta fehér fogait. Négy órakor leültünk játszani.
Hétszer tettem hét aranyat – elvesztettem. Megtapogattam a
revolveremet. A helyén volt. A szivem is.</p>
<p>Fütyörészve jöttem ki a teremből. Miért is busuljak? Nem itt
vesztettem el a vagyonomat; itt csak ezer forintot hagytam. Igaz,
hogy ez az utolsó mentőhorgonyom s ez is elszakadt. Gombház, ha
leszakad lesz más. Pardon, igazitsuk ki, lesz más – világ.</p>
<p>Lenéztem a magas terraszról a tengerre, mely fölött, mintha a
nap arany lehellete lett volna, ugy uszott a nyári levegő. Mi szép
az élet, kár hogy oly keveseknek szép! A porladó ősök, a
megforditott cimer, a családi sirbolt körül őrt álló nagy jegenyék
egy pillanatra eszembe jutottak… Ez volt a bucsu hazámtól… Aztán
eszembe jutott a nizzai morgue, a hol üveg alatt megfagyva,
meztelenül ki leszek téve a kofák kiváncsiságának és részvétének…
aztán eszembe jutott a traveillani szomoru völgy, az idegenek
temetőjével… <span class="pagenum"><a name="Page_6" id=
"Page_6">-6-</a></span> ott fogok nyugodni s mához egy évre már a
keresztfám ki fog dőlni és senki sem lesz, a ki visszadugja.</p>
<p>Egy kéz érintette vállamat. Rózsié volt.</p>
<p>– Nos uracskám, vesztettünk?</p>
<p>– Mindent.</p>
<p>– Lestem, s szaladtam maga után, hogy meg ne szökjék.</p>
<p>– Hát mit akar velem csinálni?</p>
<p>– Vigyázni, mig ujra megjön az esze.</p>
<p>– Bajosan jön az meg többet.</p>
<p>– No, majd meglássuk.</p>
<p>Ezzel belém kapaszkodott.</p>
<p>– Tudja-e, hogy megint nyertem huszezer frankot.</p>
<p>– Bolond szerencséd van.</p>
<p>– Az. Hol vacsorálunk?</p>
<p>– Nem vacsorálok én már fiam, nincs egy vasam se.</p>
<p>A lány biborvörös lett, lopva rám-rám nézett, sokáig hallgatott.
Végre megszólalt:</p>
<p>– Adok én magának… kölcsön… a mennyit akar… Roppant sok pénzem
van.</p>
<p>Egyszerre összefutott a szemem előtt a világ. A park beleszaladt
a tengerbe, az ég meg leszakadt a vizbe. Vörös lett minden
előttem.</p>
<p>– Nem, Rózsi, – feleltem halkan, – csak nem hiszed, hogy a régi
jó időkben adott borravalókat most visszakérem tőled. Isten
veled.</p>
<p>A leány szeméből kicsordult a könny. <span class=
"pagenum"><a name="Page_7" id="Page_7">-7-</a></span></p>
<p>– Nem, nem ugy gondoltam, ne vegye sértésnek… csak a szeretet
sugallta szavaimat…</p>
<p>– Köszönöm Rózsi, te jó leány vagy és én nem haragszom rád…</p>
<p>Intettem neki s lehaladtam a lépcsőn. Lent, a ciprusfák közül
még egyszer köszöntem neki. Lassan intett egyet a zsebkendőjével s
aztán a szeméhez vitte.</p>
<p>… Egy ékszerkereskedőhöz mentem s odaadtam a gyürümet. Hatvan
frankot adott érte. Testvérek közt megért háromszázat. De hát elég
lesz nekem a bucsulakomára. Visszamentem Nizzába. Megsemmisitettem
mindent, a mivel kilétemet megállapithatják. Inkognito akarok
meghalni. Ne tudja a halál, hogy milyen becses zsákmányt, az utolsó
Galambost viszi magával.</p>
<p>Vacsora után a kávéházba mentem… Német turisták pezsgőztek, kik
ezer frankot nyertek Monte-Carlóban. Lármáztak és garázdálkodtak.
Az egyik egy sörös poharat tele töltött pezsgővel és elkezdett
kiabálni:</p>
<p>– Azt a szomoru szamarat nyakon öntöm.</p>
<p>És felém közeledett. Én magam elé tettem a revolvert s
szólék:</p>
<p>– Nézze uram, én éppen főbelőni készülök magamat s azon
gondolkozom, hogy ne küldjek-e magam előtt néhány hencegő németet a
másvilágra.</p>
<p>Halotti csönd lett. A németek fizettek és elkotródtak.</p>
<p>Egy magas barna ember, a ki látta a jelenetet, odaült
hozzám.</p>
<p>– Ön meg akar halni? <span class="pagenum"><a name="Page_8" id=
"Page_8">-8-</a></span></p>
<p>– Meg.</p>
<p>– Ajánlok erre önnek egy jobb módot.</p>
<p>– Mit?</p>
<p>– Álljon be az idegen légióba. Ön fiatal, erős, a kalandokat
biztosan szereti. Talán uj életet kezdhet… Mindenesetre, ha elunja
a dolgot, bármely pillanatban főbe lőheti magát.</p>
<p>… Másnap az idegen légió katona-passzusával a zsebemben utban
voltam Marseille felé.</p>
<hr class="chap" />
<div class="chapter"></div>
<p><span class="pagenum"><a name="Page_9" id=
"Page_9">-9-</a></span></p>
<h2>A LÉGIÓBAN.</h2>
<p>Az az ur, a kinek biztatására a nizzai kávéházban beálltam a
francia idegen légióba, azt is mondta:</p>
<p>– A légióban ugy el van ön temetve, mint a pinty. Sohase tudja
meg senki, hogy hova lett. Olyan csöndesen elpusztul valahol
Afrikában vagy Tonkingban, hogy a kakas se kukorékol utána. Lehet
azonban, hogy valami bolond szerencséje akad, kitünteti magát,
megkapja a francia polgárjogot, s átlép a francia hadseregbe… Szép
karriert csinálhat…</p>
<p>Ezeken a szavakon gondolkoztam, mikor a gyorsvonaton Marseille
felé robogtam.</p>
<p>Különös pályafutás, az bizonyos… Egy magyar ur, a ki beáll
verekedni idegen nemzethez, mint egy középkori kondottieri, a kinek
egyebe sincs jó kardjánál és bátor szivénél. Hát odahaza nem volna
már számomra semmi munka? Boldog-e a nép, gazdag-e az ország, erős
és hatalmas-e a gentry, hogy egy ősi sarja ilyen nyugodtan, mint
én, beáll kalandornak azzal a kilátással, hogy egykor valami
tonkingi mocsárban felfalják a vadállatok?</p>
<p>Az az egypár csöpp, a mi kuruc őseim véréből <span class=
"pagenum"><a name="Page_10" id="Page_10">-10-</a></span> még
megmaradt bennem, sugallta ezeket a gondolatokat. S végre is
beláttam, hogy ha odahaza zsákot hordok, akkor is nemesebb munkát
végzek, mint ha a francia hadseregben tábornokságig viszem s
visszafoglalom Elzasz-Lotharingiát.</p>
<p>Beláttam. De másokra nézve láttam be. Tegyenek ugy az utánam
következő hajótöröttek. Számomra nincs visszatérés a régi
hazába.</p>
<p>Carpengrasseban beült hozzám egy fiatalember. Sétapálcáján és
kendőbe takargatott kis pakkon kivül semmi sem volt a kezében.</p>
<p>Vele beült egy jól táplált ur is, a ki rögtön elővette a
<i>Petit Meridional</i> cimü lapot és bele mélyedt.</p>
<p>A fiatalember kölcsön kérte az én lapomat és beszélgetni
kezdtünk.</p>
<p>Pár szó után bizalmas tónusba csaptunk át, mert kölcsönösen
kiderült, hogy a légióhoz megyünk.</p>
<p>(A <i>Petit Meridional</i> olvasója egy percre letette lapját és
figyelmesen végignézett.)</p>
<p>Uj ismerősöm olasz volt s nagy bőbeszédüséggel elmondotta, hogy
könnyelmü adósságok elől menekülve szánta magát erre a
kétségbeesett lépésre.</p>
<p>– S ön?</p>
<p>– Monte-Carlo.</p>
<p>– Elég, ne folytassa. Van pénze?</p>
<p>– Van vagy hatvan frankom.</p>
<p>– Tehát nem kapott foglalót a légió irodájában?</p>
<p>– Nem, nem is kértem.</p>
<p>– Nekem a foglalóból van még harminc frankom. <span class=
"pagenum"><a name="Page_11" id="Page_11">-11-</a></span> Tudja mit?
Csapjuk össze s álljunk meg Marseille előtt Rochegrandeban.</p>
<p>– Minek?</p>
<p>– Fölséges hely. Mulassunk egy napot s egy fitying nélkül
vonuljunk be a légióhoz. Aztán, ha nyakunkon lesz a vasiga, ugy sem
ugrálhatunk többet.</p>
<p>– Nem bánom.</p>
<p>Ekkor a <i>Petit Meridional</i> olvasója letette lapját s
nyájasan igy szólt hozzánk:</p>
<p>– Uraim, legyenek szivesek egyenesen Marseillebe menni, mert
holnap indul a transzport Afrikába.</p>
<p>– Mi köze magának hozzá? – kérdé Tagliano.</p>
<p>– Hatósági közeg vagyok, – felelt szerényen a jól táplált
ur.</p>
<p>– Talán éppen mouchard (spicli)?</p>
<p>– Nem, de titkos rendőr.</p>
<p>– S meg van bizva, hogy minket Marseillebe szállitson?</p>
<p>– Körülbelül. Főképp önt, Tagliano úr, a ki már megkapta a
foglalót.</p>
<p>– Nohát, ez szemtelenség, gentlemanekkel igy bánni. Spicli ur,
ön lesz szives kiszállni.</p>
<p>– Hogy érti ezt?</p>
<p>– Ugy, hogy takarodjék ki a kupéból, különben megfojtom.</p>
<p>– De hisz a vonat robog.</p>
<p>– Annál rosszabb önre nézve.</p>
<p>– Ön megőrült.</p>
<p>– Készüljön. Majd számolni fogok. Egy… <span class=
"pagenum"><a name="Page_12" id="Page_12">-12-</a></span></p>
<p>A detektiv nyugodtan revolvert vett elő. De mielőtt fölhuzhatta
volna a kakasát, megragadtam és kicsavartam a kezéből.</p>
<p>Azalatt Tagliano kinyitotta az ajtót s mielőtt
megakadályozhattam volna, egy szempillantás alatt kilóditotta rajta
a boldogtalant.</p>
<p>Meghült bennem a vér. Tagliano utána nézett.</p>
<p>– A gazfickó fölugrik és fenyegetődzik. Semmi baja. Adieu!</p>
<p>Megtörölte a homlokát és leült. A revolvert vizsgálgatta.</p>
<p>– Az üzlet egy revolvert jövedelmezett tisztán. Csak azt
sajnálom, hogy elmarad a rochegrandei muri, mert a történtek után
nekünk egyenesen Marseillebe kell mennünk, hogy el ne
csipjenek…</p>
<p>– De a marseillei pályaudvaron is elfoghatnak. Az az ember azóta
bizonyosan föllármázta már a rendőrprefektust.</p>
<p>– Pedig az baj… egypár esztendőt a nyakamba sóznak…</p>
<p>– Ez hamarább is eszébe juthatott volna.</p>
<p>– Minek? Mi olaszok előbb végrehajtjuk a tettet s csak azután
gondolkozunk, hogy miképp bujjunk ki a következmények alól.</p>
<p>– No hát gondolkozzunk.</p>
<p>Tagliano cigarettára gyujtott. Mig abban tartott, egy szót se
szólt, de mikor a végét kihajitotta az ablakon, fölkiáltott:</p>
<p>– Megvan! <span class="pagenum"><a name="Page_13" id=
"Page_13">-13-</a></span></p>
<p>Azzal egy darab papirosra a következő táviratot irta:</p>
<p class="center"><i>Commandant de la legion étrangère</i></p>
<p class="right"><i>Marseille</i><br />
<i>Caserne Napoleon…</i></p>
<p>Ma este 8-kor érkezünk. Légión esett sérelem férfias
megboszulása miatt le akarnak tartóztatni. Kérünk
ellenintézkedéseket.</p>
<p class="right"><i>Tagliano, – Galambos</i><br />
uj légionisták.</p>
<p>– Igy, ezt a legközelebbi állomáson föl fogjuk adni s minden
rendben lesz.</p>
<p>– Gondolja?</p>
<p>– Hogyne! Nem ösmeri a légiót. Egyenként a legelzüllöttebb
alakokból állhat, de a testületi szellem, a testületi becsületérzés
roppant módon ki van fejlődve benne. Az egyén ott semmi, a légió
becsülete azonban szent. Rendkivül összetartanak. Nem tudom, mi fog
történni, de valami történik, az bizonyos.</p>
<p>A vonat megállt Marseille rendező-pályaudvarán. A perronon egy
napbarnitott tengerészhadnagy stentori hangon kiáltott:</p>
<p>– Tagliano, Galambosz legionáriusok szálljanak le.</p>
<p>Sietve leugrottunk s a hadnagy előtt tisztelegve megálltunk.</p>
<p>– Tagliano, Galambosz, a kik táviratoztak?</p>
<p>– Igen, hadnagy ur. <span class="pagenum"><a name="Page_14" id=
"Page_14">-14-</a></span></p>
<p>– Kövessenek!</p>
<p>Egy tágas batárba ültünk, szembe a hadnagygyal.</p>
<p>– A rendőrség a központi pályaudvaron várja önöket, a parancsnok
azért intézkedett igy. Mit csináltak?</p>
<p>Tagliano gyorsan és dühösen előadta neki az ügyet.</p>
<p>– Okosan tette, hogy kidobta a maflát, – szólt röviden a
hadnagy.</p>
<p>A hadnagy ideiglenesen a légióhoz volt beosztva szolgálattételre
s testtel-lélekkel hozzája szított.</p>
<p>A kaszárnyában az este konszignálták a legionáriusokat. Kétszáz
rekruta s egy század régi legionista várta ott az elszállitást. A
kantin előtt, az udvarban pipáltak és várták a két hőst. Köztük
kellett elmennünk, hogy a parancsnok irodájába jussunk. Nagy
kiváncsisággal mustráltak s én is érdeklődve néztem szét jövendő
bajtársaim közt.</p>
<p>– Jó estét, fiuk! – szóltam, megemelve kalapomat.</p>
<p>– Jó estét, camarade, – felelt vissza tiz-husz hang.</p>
<p>Egy öreg katona kivette szájából pipáját, s szólt:</p>
<p>– Ne féljetek, gyerekek, megvédelmezünk.</p>
<p>– Bizunk a légióban s az ördögtől se félünk, – kiáltott vissza
Tagliano.</p>
<p>Helyeslő mormogás zugott végig a katonákon.</p>
<p>A parancsnok egy legionista kapitány volt, a kit az uj
transzport átszállitásával biztak meg. Viharvert, <span class=
"pagenum"><a name="Page_15" id="Page_15">-15-</a></span> keményképü
ember: sok öldöklést láthatott már életében. Tagliano előadta az
ügyet.</p>
<p>– Bolond dolog, nem tudom, hogy másznak ki. No majd meglátjuk.
Mi volt ön eddig? – kérdé felém fordulva.</p>
<p>– Gazdag ur.</p>
<p>– Szép foglalkozás. S ön?</p>
<p>– Ügyvédjelölt, – felelt Tagliano.</p>
<p>– Szóval tanult emberek. Örvendek. Sandruze!</p>
<p>Egy káplár előlépett.</p>
<p>– Vezesd a két legionistát a szobájukba.</p>
<p>Egy kicsit megmosakodtunk, aztán lementünk a kantinba
vacsorálni. Ott már Sandruze előadta ügyünket s mindenki meleg
kézszoritással fogadott. Mondhatom, hogy sokkal több finom uri
kezet fogtam meg, mint munkában megdurvultat. Sandruze már azt is
tudta, hogy itt járt a rendőrfőnök titkára s kérdezte a
parancsnoktól, hogy hova lett az a két legionista, a kiknek este
nyolckor kellett volna megérkeznie? Mire a parancsnok ártatlan
arccal azt felelte, hogy bizonyosan a városban mulatnak s csak
reggel fognak berukkolni.</p>
<p>Tiz óra tájban (mi még a kantinban mulattunk) sietve jött vissza
a titkár; a rendőrfő biztosan tudja, hogy a parancsnok kocsin
hozatta be a legionistákat a külső állomásról. A parancsnok nem
tagadta.</p>
<p>– Nos, akkor adja ki.</p>
<p>– Előbb kihallgatom őket, mert nekem is van közöm hozzájuk.
<span class="pagenum"><a name="Page_16" id=
"Page_16">-16-</a></span></p>
<p>– Jó, de reggel érte jövünk, ha kell, karhatalommal.</p>
<p>– Legyen szerencsém.</p>
<p>Ez volt a párbeszéd a parancsnok és a titkár közt. A titkár
távozása után a tengerésztiszt is sietve elhagyta a kaszárnyát. A
légiót pedig cakkumpak, a rekrutákat cókmókjukkal az udvarra
kiállitották és számba vették. Éjfélkor megjelent a hadnagy és
jelentette, hogy a behajózásra minden készen van. A kaput kitárták.
Indulj!</p>
<p>Dob- és trombitaszó nélkül bevonultunk a kikötőbe s egy óra
mulva mindnyájan a <i>Baudin</i> szállitóhajón voltunk. Négy órára
behajóztak tisztjeink s nyolc órakor már a fényes nagy vizeken
lebegve haladtunk Afrika felé.</p>
<hr class="chap" />
<div class="chapter"></div>
<p><span class="pagenum"><a name="Page_17" id=
"Page_17">-17-</a></span></p>
<h2>A BAUDIN FEDÉLZETÉN.</h2>
<p>A <i>Baudin</i> szállitóhajó az idegen légió negyedik ezredének
két századával s kétszáz, a légiónak szánt rekrutával utban volt
Algier felé.</p>
<p>Éjjel, hirtelen történt a behajózás, a mi kedvünkért, kik a
detektivet a vonatról ledobtuk.</p>
<p>A nagy, elektromos lámpások fényénél láttam, hogy összes
bajtársaim a fedélzeten vannak, s nézik, mikor a külön gépek
csikorogva huzzák föl a két óriási vasmacskát. S láttam az arcokon
a megkönnyebbülést, mikor a gőzhajó kürtje tompa búgással
jelentette az indulást. Ugy látszik, nem egy embernek volt oka
örülni a fölött, hogy örökre hátat fordit a vén Európának, hol
bizonyára élénk összeütközésben volt a hatóságokkal.</p>
<p>Még a kapitány nem nyomta meg a gépházba vezető csengetyü
gombját, de már a kormánykerék csikorgott s a hajó lassan fordult
önmaga körül. E pillanatban a vizből egy kiáltás hangzott, egy
reflektort a hang felé irányoztak s a fénysávban egy emberfej
jelent meg.</p>
<p>– Dobjatok le egy kötelet! – kiáltott felénk.</p>
<p>A kapitány intésére egy mentőöv odarepült eléje, <span class=
"pagenum"><a name="Page_18" id="Page_18">-18-</a></span> az
ismeretlen belekapaszkodott s a kötélnél fogva a matrózok fölhuzták
a födélzetre.</p>
<p>Pár perc mulva a viztől csurgó alak ott állt a kapitány előtt,
mi meg kiváncsian körülötte csoportosultunk.</p>
<p>– Ki vagy? – kérdé a kapitány.</p>
<p>– Pietro, sziciliai matróz.</p>
<p>– Mit akarsz?</p>
<p>– Beállni az idegen légióba.</p>
<p>– Ez Champsaur kapitány dolga.</p>
<p>A mi kapitányunk előlépett a tömegből.</p>
<p>– Miért jösz az utolsó percben s ilyen föltünően? – kérdé
Champsaur parancsnok.</p>
<p>– Szöknöm kellett, mert még szerződésem köt a
<i>Taorminá</i>-hoz.</p>
<p>– Ez nem ok arra, hogy ilyen kalandos módon toppanj ide, fiam.
Te rossz fát tettél a tüzre.</p>
<p>A matróz hallgatott.</p>
<p>– No, csak ki vele, fiam, vannak a légióban, hál’ Isten, szép
számmal, a kik apró gazságok miatt menekültek ide.</p>
<p>A rekruták röhögtek a kapitány tréfáján.</p>
<p>A sziciliai fölvetette a fejét.</p>
<p>– Hát bizony én, parancsnok ur – loptam.</p>
<p>Mintha a tömegen morgás futott volna végig.</p>
<p>– Mit loptál? – kérdé egyszerre rideggé lett hangon a
parancsnok.</p>
<p>– Elloptam a kormányos aranyóráját és az <span class=
"pagenum"><a name="Page_19" id="Page_19">-19-</a></span> ágyamba
rejtettem. Éppen most vizsgálják a legénység hálótermét s ezért
jónak láttam hirtelen elvitorlázni.</p>
<p>– Bitang gazember vagy, a légiónak nincs rád szüksége. Félicien!
– kiáltott a kapitány.</p>
<p>Egy óriás káplár lépett elő.</p>
<p>– Dobd vissza a sziciliait!</p>
<p>A káplár villámgyorsan fölnyalábolta a remegő olaszt s minden
habozás nélkül áthajitotta a korláton, a tengerbe.</p>
<p>A légió magához térve meglepetéséből, hurrát orditott, Champsaur
nyugodtan fölment a kapitányi hidra, a kapitány jelt adott a
gépészeknek, hátul a hatalmas csavarkerék zugva kezdte verni a
tengert, mely fehér tajtékot turt.</p>
<p>– Vesszetek a tengerbe! – kiáltott vissza éles hangon a
sziciliai, a mint fölbukott a viz alól.</p>
<p>– Köszönjük, hasonlóképp! – feleltek vissza karban a
legionáriusok.</p>
<p>Elsiklottunk a temérdek hajó közt, elhaladtunk a világitó torony
mellett, a gépek teljes erővel kezdtek müködni, a hatalmas hajó
zúgott, rengett s a vizbe furódó orra ölmagas hullámokat vert
föl.</p>
<p>Aludni tértünk. Mondhatom, hogy igen különös gondolatok közt
hevertem bele koporsószerü ágyamba. Eltemettem magamat. Öt évi
rabságot esküdtem Franciaországnak, melyből ha szabadulni
igyekszem, büntetésem halál. Nagyokat sóhajtottam és foroghattam,
mert Tagliano, a ki a fölöttem levő ágyban feküdt, megszólalt:
<span class="pagenum"><a name="Page_20" id=
"Page_20">-20-</a></span></p>
<p>– Busul?</p>
<p>– Egy kicsit.</p>
<p>– Megbánta, hogy fölcsapott a légióba?</p>
<p>– Nem. Érdekel ez az idegen, nyers és vad katona-élet és
kiváncsian várom a folytatását. De néha eszembe jut, hogy bizony
okosabban is csinálhattam volna az életet. Mint ur jöhettem volna
Afrikába, oroszlánt vadászni, e helyett mint közkatona jövök ide
borjut cipelni s esetleg ismeretlen feketéket megölni ismeretlen
fehérek érdekében.</p>
<p>– Bizony, bizony, – sóhajtott Tagliano, – oroszlán helyett
borju. Nagy esés.</p>
<p>– Aztán meg rosszul esik ezt az öreg, kényelmes, jól
berendezett, uri Európát elhagyni… a hol sok jó barátunk és oly sok
szép, vidám barátnénk van…</p>
<p>Egy szemközt fekvő norvég fiu fölemelte a fejét s beleszólt:</p>
<p>– Én is sajnálom a földet, a hol bölcsőm ringott és a hol
édesanyámtól járni és beszélni tanultam…</p>
<p>Erre már sok fej megjelent a koporsók szélén s lassankint
beszélgető társasággá lettünk. Többen pipára gyujtottak. Egyik
megszólalt:</p>
<p>– Boldog az olyan ember, a ki még honvágyat is érez!</p>
<p>Különös, keserü hangon szólt. Mindenki ránézett s a norvég igy
szólt:</p>
<p>– Ön is csak született valahol.</p>
<p>– Szibériában, ólombányászok által lakott faluban. Az apámat, a
ki tanár volt Moszkvában, azért küldték <span class=
"pagenum"><a name="Page_21" id="Page_21">-21-</a></span> oda
számüzetésbe, hogy elpusztuljon. Óh, mert jaj az okos embereknek
minálunk! A boldogtalan aztán nemhogy elpusztult volna, de
megházasodott… igy születtem én. Van nekem hazám? Hazám nekem az a
föld, a melyet apám mindennap megátkozott, mikor az ólommérget
fujva ki tüdejéből, a nehéz napi munkából hazaérkezett? Hazám nekem
az a föld, a melyen rabláncok csörgésén, a felügyelők kancsukájának
csattogásán kivül egyebet nem hallottam?… Aztán kegyelmet kaptunk.
A kegyelem ugy szólt, hogy örökös számüzetés, de megforditott
irányba, Európába… Igy kerültünk Párisba. A hol annyi a nyomoruság,
mint ott, nekünk már kevés hely jut. És anyám sokszor visszasirta
azt a sivár, puszta szibériai völgyet, melyben a mi disznóólszerü
házunk állott, a végében egy kis zöldséges kerttel… Mit sirassak én
Európán? Bár sohse látnám többet.</p>
<p>S az orosz kis fapipájából elkeseredetten fujta a füstöt.
Mindnyájan bizonyos szánalommal néztünk rá.</p>
<p>A norvég megszólalt:</p>
<p>– És nekem, érzem, mégis fájdalmat okoz, itt hagyni ezt a
világrészt, melynek pedig csak legterméketlenebb részét nevezhetem
hazámnak. Mindig előttem áll az a kis faház, a magas éjszakon, a
feneketlen fjord sötét vize mellett, hol annyiszor hallgattam,
fejemet anyám ölébe hajtva, a téli viharok üvöltését, s
szikladaraboknak tengerbe zuhanását. Mintha a viharos tenger orditó
titánjait a földi titánok hajigálták volna. Szép ország az, uraim…
De el kellett jönnöm, mert kenyér nem terem benne… Mérföldekre
terjedő nagy területek lakatlanul, <span class="pagenum"><a name=
"Page_22" id="Page_22">-22-</a></span> pusztán állnak, s még se fér
el több ember benne… Én egyszerüen pályának választottam az idegen
légiót, hogy éhen ne haljak…</p>
<p>Csönd lett.</p>
<p>– S önök? – kérdé a norvég, rám és Taglianóra nézve.</p>
<p>– Ur voltam, eltékozoltam a vagyonomat s éppen főbe akartam
magam lőni, mikor az idegen légió ügynöke megcsipett.</p>
<p>Tagliano igy szólt:</p>
<p>– Körülbelül ez az én történetem is.</p>
<p>Csönd volt egy ideig. A bajtársak visszaheveredtek ágyukba, csak
az orosz és a norvég ültek még. Az orosz körülnézett és szólt:</p>
<p>– Uraim, ugy látom, hajótöröttek vagyunk mi mind a négyen s
hozzá elég intelligens emberek. Vegyük ugy, hogy a légió a mi
puszta szigetünk, melyre a sors kivetett. Tudják mit?
Szövetkezzünk, hogy egymás sorsán könnyitsünk…</p>
<p>– Helyes! – kiáltottunk.</p>
<p>– Esküdjünk testvériséget, – inditványozta Tagliano, – ez igy
szokás.</p>
<p>– Helyes.</p>
<p>Tagliano egy kis ezüst-feszületet vett le a nyakáról s
megcsókolta.</p>
<p>– Talizmán. Anyámtól való.</p>
<p>A kinyujtott feszületre mindegyikünk rátette jobb kezének két
ujját s Tagliano diktált.</p>
<p>– Esküszünk, hogy egymást semmiféle bajban <span class=
"pagenum"><a name="Page_23" id="Page_23">-23-</a></span> el nem
hagyjuk. Hogy egymással mindig utolsó falat kenyerünket, utolsó
korty vizünket megosztjuk. A csatákban összetartunk, ha közülünk
megsebesül valaki, cserben nem hagyjuk, egymást pénzzel is
támogatjuk, a följebbvalók eshetőleges kegyetlenségei ellen együtt
védelmezzük magunkat. A ki esküjét megszegi, hitvány becstelen
ember s azt a többi köteles elpusztitani. Isten minket ugy
segéljen.</p>
<p>Elmondtuk utána az egészet.</p>
<p>– Csókoljátok meg a keresztet – sugá Tagliano, – akkor titeket
is védeni fog.</p>
<p>Megcsókoltuk a keresztet, kezet fogtunk, megcsókoltuk egymást és
lefeküdtünk.</p>
<p>Sokáig nem tudtam aludni, különösen egy a német sorozás elől
megszökött elzászi gyerek sóhajtozása és zokogása miatt. Már este
egyre csufolták a fiuk jajveszékeléseért, de ő folyton azt
hajtogatta, hogy megszakad a szive; ő csak most érzi, hogy nem tud
elválni hazájától; miért szökött meg – ugymond – hazulról, miután
uj hazája sem tud vele mást csinálni, mint hogy katonának viszi,
még pedig mint hallja, sokkal sulyosabb szolgálatra.</p>
<p>Most azután láttam, hogy a fiu leszáll ágyából és kisompolyog a
teremből.</p>
<p>A következő percben egy puskalövés dördült odakint, a
födélzeten. Talpra ugrottam és fölrohantam. Odafönt zürzavaros
szaladgálás volt.</p>
<p>– Mi történt? – harsogott szócsövön a kapitányi hidról.
<span class="pagenum"><a name="Page_24" id=
"Page_24">-24-</a></span></p>
<p>– Egy rekruta a vizbe ugrott, – felelt vissza egy légióbeli
katona, a ki puskával őrt állott.</p>
<p>A gép járása lassabbodni kezdett, majd egészen megszünt. Rövid
kommandószavak hallatszottak. A matrózok futottak a kis csónakot
vizre ereszteni. Ezalatt a villámos reflektor köröskörül kutatta az
éjszaka sötétségét. A hajó farán őrt álló legionárius a puskáját
igazitotta s igy szólt a hadnagyhoz, a ki e pillanatban termett
ott:</p>
<p>– Hadnagy ur, fölösleges a csónakot leereszteni, azt hiszem,
agyonlőttem a szerencsétlent.</p>
<p>– Miből gondolja?</p>
<p>– A lövés után nagyot kiáltott s azóta semmi hangja… ime ott van
ni!</p>
<p>A hajó mögött a tenger teljes villámos fényben ragyogott. S a
viz tetején fekve megjelent a boldogtalan elzászi fiu, véres
fejjel, nyitott szájjal s a viz sodra által huzva, sebesen uszott a
hajó után. Az odatódult rekruták megdöbbenve nézték a bizarr
látványt és sápadtan, szótlanul tekintettek egymásra. Itt ugyan nem
tréfálnak az emberekkel!</p>
<p>A másodkapitány odajött, messzelátón nézte egy kicsit a hullát s
aztán a hidra kiáltott.</p>
<p>– C’est fini! En avant! (Vége van! Előre!)</p>
<p>A matrózok visszapakkolták a csónakot, a gépek ujra zakatolni
kezdtek, a reflektorok elaludtak, a hajó röpült s mi visszabujtunk
hálószobánkba. De a világért sem mertem a szoba vizre nyiló kis
kerek ablakára nézni, mert az az impresszióm volt, hogy a véres
ábrázat rám <span class="pagenum"><a name="Page_25" id=
"Page_25">-25-</a></span> vigyorog onnan… Szegény gyerek, neki két
hazát adott a végzete. És egy harmadik hazában keresett
boldogulást… Ötven milliomod magával német, negyven milliomod
magával francia lehetett volna… és mégis ily nyomorultan kellett
elvesznie. Mi vár én rám?</p>
<hr class="chap" />
<div class="chapter"></div>
<p><span class="pagenum"><a name="Page_26" id=
"Page_26">-26-</a></span></p>
<h2>A KÁPLÁR.</h2>
<p>A <i>Baudin</i> a pirkadó hajnal fénye mellett lassan uszott be
Algier kikötőjébe. A város aranyos kupolái, tornyai és minaretjei
csillogtak a születő fényben. Apró házai mintegy ótalomért huzódtak
a hatalmas erőd lábához, mely uralkodott az egész város fölött. Az
erődben éppen a réveillet fujták s a friss trombitahang messzire
elszállt a tiszta levegőben.</p>
<p>Előbb az idegen légió két százada szállt ki, nagy pontonokon,
aztán ezek félkörbe álltak a kikötőben s minket rekrutákat vittek
ki a partra. A kör összezáródott s megindultunk az erőd felé,
fegyver közé fogva. Száz frank foglaló volt minden rekruta
zsebében, azért vigyáztak olyan nagyon rájuk. Nem egy ember volt
köztük, a ki ugy gondolkozott, hogy ingyen áthajózik Afrikába, ott
kereket old s terv és ész nélkül elkalandozik a fekete kontinensen.
Micsoda keserves csalódás lett ezeknek az ostoba képzelődéseknek a
vége.</p>
<p>Az erőd udvarán az ezredes és pár tiszt várt ránk. Spáhik,
turkók, s afrikai vadászok lézengettek körülöttük. Fölolvasták a
névsort, konstatálták, hogy ki veszett a tengerbe, az ezredes
végigjárt köztünk s több izben <span class="pagenum"><a name=
"Page_27" id="Page_27">-27-</a></span> mormogá: <i>felséges
fickók</i>, aztán a káplárok pléhcsajkákat osztottak ki,
megmutatták, hogy hol osztják a reggelit s azzal
<i>abtretoltattak</i>. Reggelire pompás tejes kávét s egy-egy
hófehér cipót adtak, mely a mi prófuntunk mellett valóságos
kalács.</p>
<p>Alig nyeltük le az utolsó falatot, összedoboltak bennünket. A
front előtt ujra ott állt az ezredes és Champsaur kapitány.</p>
<p>– Álljanak külön, a kik egy szót sem tudnak franciául.</p>
<p>Rövid mozgás, magyarázgatás után valami száz főből álló csapat
képződött. Ez legnagyobb részt poroszokból állott, de volt közte
angol, olasz, hollandi, spanyol, amerikai.</p>
<p>– Álljanak külön, a kik csak franciául tudnak.</p>
<p>Erre is képződött egy tekintélyes csapat. Ezek a belgák és
francia svájciak voltak.</p>
<p>Erik a norvég, Wladimir az orosz, Tagliano és én nem mozdultunk
egymás mellől. Velünk együtt állt ott még vagy harminc ember.</p>
<p>– S önök?</p>
<p>– Mi, parancsnok ur, ugy látszik, minden nyelvet beszélünk.</p>
<p>– Helyes. Bretonville hadnagy, vezesse valamennyit a magazinba s
estére olyan uniformisban legyen minden katona, mintha skatulyából
huzták volna ki. Holnap majd beosztjuk önöket a légióba.</p>
<p>A hadnagy sugott neki valamit.</p>
<p>– Igaz. Mind megkapták a foglalót? <span class=
"pagenum"><a name="Page_28" id="Page_28">-28-</a></span></p>
<p>– Én nem kaptam meg, parancsnok ur, mondám, folyton megtartva
katonás merevségemet.</p>
<p>– Jól van. Tizenkettő és egy közt jelentkezzék a légió első
ezredének pénztáránál. Volt ön katona?</p>
<p>– Igenis, parancsnok ur, huszár voltam az osztrák-magyar
hadseregben.</p>
<p>– Mindjárt meglátszik. Elmehet.</p>
<p>Mikor a ruharaktár felé mentünk, egy vén legionista káplár, a ki
hallotta beszélgetésemet Champsaur kapitánynyal, csatlakozott
hozzám.</p>
<p>– Látom, hogy ön ur volt civilkorában – szóla.</p>
<p>– Az voltam.</p>
<p>– Szeretne egy kicsit jobban öltözködni?</p>
<p>– Hogy az ördögbe ne!</p>
<p>– Akkor jöjjön velem.</p>
<p>Oldalt eltünt. Intettem három pajtásomnak s utána eredtünk.
Hátsó kapun mentünk be a magazinra felügyelő őrmesterhez s egy
félóra mulva pompás, testhez álló, hófehér extra-egyenruhában,
tiszti cipőben voltunk, kis kokett, fehér käppivel a fejünkön. A
Lebel-fegyverhez való kis gyiklesőt is azonnal derekunkra
csatolhattuk – s perfekt legionáriusok voltunk.</p>
<p>– Nem akarnak a városban ebédelni? – szólt, szemével csiptetve a
káplár.</p>
<p>– Persze, hogy akarunk.</p>
<p>– Nos, kérjenek engedélyt Champsaur parancsnoktól.</p>
<p>– Fog-e adni?</p>
<p>– Mondják, hogy caporal Crébillonnal mennek <span class=
"pagenum"><a name="Page_29" id="Page_29">-29-</a></span> ki. Az én
vagyok. Én elég garancia vagyok arra, hogy nem szöknek meg.</p>
<p>S egy alig észrevehető mozdulattal a derekára szijjazott
revolverre tette a kezét.</p>
<p>Az engedélyt este hétig csakugyan megkaptuk, a foglalómat
fölvettük, s vigan indultunk kifelé.</p>
<p>Az erőd kapujánál egy nagy csomó zsidó tanyázott. Szép, hosszu
szakállu, bibliai alakok, olajbarna arccal, kifejező fekete
szemekkel, nem az az éjszaki szláv korcsivadék, melyet oly sokszor
láttam felvidéki birtokunkon, ragadozó madáréhoz hasonló félelmes
arcával. Wladimir nem is akarta elhinni, hogy ezek zsidók, annyira
hozzászokott a hazájában látható elromlott tipushoz.</p>
<p>A zsidók azért tanyáztak ott, hogy civilruháinkat és egyéb
ingóságainkat megvegyék. Tagliano vissza is futott rögtön s lehozta
régi életünk emlékeit. Ebből is bevettünk negyven frankot. Tagliano
alkudott velük s mondhatom, hogy a kereskedők a bőbeszédü olaszban
mesterükre akadtak.</p>
<p>Gazdagnak éreztük magunkat, mikor a városba leszálltunk.
Käppinket félrevágtuk s az ifjuság bizalmával, boldogan
tekintgettünk szét a keleties utcákon.</p>
<p>Mindenki megnézett bennünket, de volt is mit. Wladimir és Erik
két szőke Herkules volt, azzal az álmos vagy álmodozó kék szemmel,
mely Turgenyev regényhőseinek a sajátsága. Tagliano koromfekete
nápolyi volt, gondosan ápolt Viktor Emánuel-bajusszal. Magas, sugár
termetén gyönyörüen állt a légió fehér ruhája, mely kacér
ellentétül szolgált az ő feketeségéhez. Magam <span class=
"pagenum"><a name="Page_30" id="Page_30">-30-</a></span> sem voltam
utolsó legény, felpödört bajuszommal s IV. Henrik-szabásu, hegyesre
nyirt szakálammal. Ki is jelentette Crébillon, hogy elegánsabb
legionáriusokat, van tiz éve, hogy nem látott. Büszkén is lépdelt
előttünk, mint egy kocsis, a ki nagyurakat visz a hintóján.</p>
<p>– Milyen dejeunert parancsolnak? – kérdé, – elég lesz fejenkint
tiz frank?</p>
<p>– Elég.</p>
<p>– Akkor gyerünk a <i>Hôtel Beau Rivage</i>-ba.</p>
<p>Volt már egy óra, mikor oda értünk, irtóztatóan kiéhezve.
Crébillon a tengerre néző terraszon terittetett, sátor alatt s
először jégbe hütött sört kért. Azután megrendelte a couverteket,
előbb a fölszolgáló garçonnak tiz frank borravalót igérvén. Mint a
farkasok estünk neki a jó ebédnek. A terrasz lassanként megtelt,
többnyire angolokkal, egy láthatatlan zenekar operákat kezdett
játszani. Egypár üveg vörös bornak gyorsan a nyakára hágtunk s
Crébillon kipirult arccal adott a tálalásra vonatkozólag
utasitásokat a pincérnek, a miből láttuk, hogy meglehetős
szakértő.</p>
<p>– Mondja csak, káplár ur, mi volt ön azelőtt? – kérdé
Tagliano.</p>
<p>Az öreg magasra emelt egy pohár bort és gusztálta. Aztán egy
hajtásra magába temette.</p>
<p>– Ne bolygassuk a multakat fiaim. A légiónál nincs mult, csak
jövő. Kivánom, hogy szebb jövő várjon rátok, mint a milyen én rám
várt.</p>
<p>Dobolt az asztalon.</p>
<p>– Hej, sok szép, előkelő urfit vezettem én már be <span class=
"pagenum"><a name="Page_31" id="Page_31">-31-</a></span> a légióba.
S hova lettek? Csontjaik ott fehérlenek a bacninhi őserdőkben… s
még csak nem is férfias tusában, a zászló alatt, mitrailleuse-ök
siketitő kereplése s a fekete zászlósok vad üvöltése közt szálltak
a sirba… a mocsárból kiszállt sápadt halál, a láz fojtotta meg
őket… vagy a kolera söpörte el.</p>
<p>Tagliano is fölhajtott egy pohár bort, csettentett a nyelvével s
hetykén szólt:</p>
<p>– Eh, csak egyszer hal meg az ember s ugyancsak szörnyen
mindegy, akár négylovas hintón viszik ki a nápolyi Santa Croce
temetőbe, diszes papi kisérettel és szép énekszóval, vagy ott
földelik el Kelet-Ázsiában, a kinai határ mellett… és a kapitány
imádkozik fölötte, miközben a bajtársak három sortüzzel bucsuznak
el tőle…</p>
<p>Crébillon figyelmesen hallgatta, aztán megszólalt:</p>
<p>– Szépen beszélsz fiam, de miért nem vallod inkább azt, hogy
csak egyszer él az ember s igyekezzél az életedet szépen
berendezni…</p>
<p>Tagliano sóhajtott.</p>
<p>– Azzal már elkéstem. Most összes filozófiám abból áll, hogy meg
tudjak békülni helyzetemmel, nyugodtan várjam a szenvedéseket s el
legyek készülve korai halálomra.</p>
<p>Most megszólalt az orosz:</p>
<p>– Légy fatalista, mint én. Én nem ismerem el a szabad akaratot.
Ha nekem van szabad akaratom, miért ne legyen a sajtkukacnak is?
Miért legyen éppen nekem és csak nekem? Azt csak az ember képzeli,
hogy a teremtett lények közt rangban külömb, mint a sajtkukac. Ezt
<span class="pagenum"><a name="Page_32" id=
"Page_32">-32-</a></span> a sajtkukac is képzelheti magáról s épp
ugy vindikálhatja magának a szabad akaratot, mint mi. Nincs szabad
akarat. Semmiféle tettünkért nem vagyunk felelősek, mert mindent, a
mit teszünk, végzetszerüleg kell tennünk, utunk ki van szabva –
mondjuk, – a csillagokban. Én tehát nyugodtan várom a jövőt, mert
nem változtathatok rajta.</p>
<p>– És te? – szólt a káplár, oldalba döfve Eriket, a ki
elmerengett a tengerre.</p>
<p>– Engem anyám megtanitott hinni és imádkozni. És én megtaláltam
Istent a tenger mélyében és az ég magasságában. Nem felejtem el
örömömben, eszembe jut bánatomban. Nyugodt vagyok, mert vigyáz
rám.</p>
<p>… És én ott ültem és a napnak egész sugárkévékben hulló
aranyától ragyogó tengerre bámultam, mely eddigi hitvány, ostoba,
sivár életemtől elválasztott. És öröm fogott el, hogy mérhetetlen
vizek tornyosulnak közém és régi életem közé. És öröm fogott el
arra a gondolatra, hogy szenvedni… és a szenvedések által
megtisztulni fogok. Hirtelen eszembe jutott egy gyerekkori
imádságom, melyet tizéves korom óta nem imádkoztam.
Elmormogtam.</p>
<p>– Mit csinálsz? – szólt az orosz.</p>
<p>– Imádkozom.</p>
<p>Mély csönd lett az asztal körül. Crébillon megtömte kis
fapipáját és rágyujtott. Vagy öt füstkarika után megszólalt:</p>
<p>– Kár fiuk, igazán kár, hogy ezeket a sok szép filozofiával és
mély vallásossággal bélelt koponyákat <span class=
"pagenum"><a name="Page_33" id="Page_33">-33-</a></span> holmi
zulukafferek fogják beverni csatabárdjaikkal… vagy azok a gaz
tonkingi piráták lándzsára tüzve viszik valami nagyhasu mandarin
elé, a ki ezért nekik egy <i>csin</i>-t fog fizetni, a mi testvérek
közt is fölér két souval… nom d’un chien… a gazember ennyire
becsüli a fehér ember fejét.</p>
<p>– Igaza van! – kiáltott Tagliano, – én annyit sem adnék a
mandarin fejért, <i>levágatlanul</i>. – Erre már nagy koccintás
volt. Crébillon kezdett elázni. Karomra tette a kezét.</p>
<p>– Nagyon szeretlek benneteket fiuk, sajnálom, hogy elhagytok,
négy ilyen kiváló fickóhoz rég nem volt szerencsém. Én sem vagyok
ám valami rongy ember, ne higyjétek. Jó családból származom. Az
apám ügyvéd volt Brüsszelben, jó nevelést kaptam…</p>
<p>Hallgatott egy darabig, mintha haboznék, folytassa-e?</p>
<p>– Ma is ur vagyok, ha közbe nem jön… az apám meghalt… az anyám
férjhezment és én a lakodalom napján, mikor a templomból
visszajöttek, agyonlőttem a gazembert, mielőtt anyámat megcsókolta
volna…</p>
<p>Ujra elhallgatott.</p>
<p>– Elmenekültem… Egyenesen a légióba… Elrészegesedtem bánatomban,
azért nem vittem semmire. Négy hadjáratom van s csak káplár vagyok…
Óvakodjatok a pálinkától, demoralizál, állattá tesz… Fizessetek,
menjünk török kávét inni.</p>
<hr class="chap" />
<div class="chapter"></div>
<p><span class="pagenum"><a name="Page_34" id=
"Page_34">-34-</a></span></p>
<h2>KATONAÉLET AFRIKÁBAN.</h2>
<p>Az algieri ebéd jó ize sokáig megmaradt a számban. Hosszu ideig
nem volt szerencsém urnak való ételhez. Sőt gyakran olyat kaptunk,
hogy egyáltalán nem volt embernek való.</p>
<p>A kompánia pénze teljesen elfogyott s a tiz centime napi lénung
állt csak rendelkezésünkre, hogy életünket egy kissé
megfüszerezhessük. Képzelhetik, hogy micsoda füszer telik ki öt
krajcárból.</p>
<p>A mint a pénzünk elfogyott, Crébillon kegye is elfordult tőlünk.
A vén alkoholista utolsó kedvezése az volt, hogy kivitte, hogy
négyünket egy szakaszba (escouade) tegyenek. Ezért kicsalta utolsó
öt frankunkat s aztán más zsákmány után nézett. Nem is vettem rossz
néven szegénytől.</p>
<p>Az algieri erődben nem igen pihentünk meg. Reggel ötkor
réveillet fujtak, összeálltunk s kimentünk a városon kivül, katonai
mozdulatokban gyakorolni magunkat, előbb mindenki fölhörpentvén
huszonhárom centiliter mennyiségü feketekávéját. Félkilenckor
visszatértünk és kilenc órakor kiosztották <i>la soupe du
matin</i>-t, mely áll száz gramm levesben főtt marhahusból
<span class="pagenum"><a name="Page_35" id=
"Page_35">-35-</a></span> és egy kis főzelékből. Ezen elrágódhatik
az ember tiz óráig, akkor <i>retraitet</i> fujnak, s délután két
óráig, mig a nagy forróság tart, nincs a katonának semmi dolga. Két
órakor réveille, megyünk az iskolába, vagy belső, kaszárnyai
munkára. Ez tart félnégyig. Akkor ujra gyakorlatra vonulunk s ott
vagyunk félhatig. Hatkor kiosztják a <i>soupe du soir</i>-t, az
ebédet, a mi ugyanaz, mint reggel, kivéve, hogy kétszer egy héten,
csütörtökön és vasárnap, sült hust kapunk, burgonyával. Azt már
emlitettem, hogy minden második nap ezerötszáz gramm kenyeret
kapunk. Hamar rájöttünk azonban, hogy ezt legjobb egy
ültőhelyünkben megenni, kölömben a legionáriusok ellopják. A koszt
ugyanis nem tulságosan bőséges s ez a sok kiéhezett európai alak
sohse tud jóllakni.</p>
<p>Crébillontól hallottuk, hogy ez a nyári beosztás, junius
elsejétől szeptember tizenötödikéig. Télen másképp lesz.</p>
<p>Megjegyzendő, hogy tiz napon át, a mig Algierban voltunk, se
ezredest, se kapitányt, se főhadnagyot nem láttunk. Egy fiatal
hadnagyocska járt ki velünk, a ki szörnyen unta a mulatságot,
félreült lapokat és regényeket olvasni s minket teljesen a belga és
porosz altisztek önkényére bizott. Hogy aztán ezek gorombáskodás és
taszigálódás terén mit vittek véghez, az képzelhető. Az is igaz,
hogy ritka elzüllött bandával volt dolguk; az intelligens ember,
kit a szerencsétlenség hajtott ide, kis töredék köztük, a
legnagyobb részük professzionátus csavargó, a ki soha semmiféle
mesterséget nem tanult, urat maga fölött, gazdát egyáltalában nem
ismert s életében <span class="pagenum"><a name="Page_36" id=
"Page_36">-36-</a></span> öt percig komolyan nem dolgozott.
Vasszigor kell hozzá, ilyen embereket a katonai fegyelemhez
szoktatni. Volt is pofon, guzsbakötés, kurtavas és börtön
rakásszám. De azokkal, a kik jól öltözködve érkeztek ide, az élet
hajótöröttjeivel, nem volt semmi baj. Ezek pariroztak.</p>
<p>Egy reggel a hadnagy két afrikai vadásztiszttel és három
Alcazar-kávéházbeli énekesnővel jött ki a gyakorló térre. Ugy
látszik, egyenesen a kávéházból jöttek, kocsin. Részegek voltak s
egész uton énekeltek. Kint aztán elhelyezkedtek s a kocsiból
mintegy páholyból nézték a rekruták gyakorlatait, buzditó
kiáltásokat intézvén hozzájuk. Egy magas fal megrohanása és
megmászása volt a föladat. Egymás hátán, egymást fölhuzva, öt perc
alatt tul voltunk rajta, aztán visszafelé csináltuk meg ugyanezt. A
hölgyek tapsoltak, ujongtak s mikor sorba álltunk, szemlét
tartottak fölöttünk. Tőlem hat embernyire egy csinos, kis bajuszu,
torreador külsejü spanyol állt. A hadnagy szeretője megállt előtte
s arcul legyintette őt batiszt zsebkendőjével, szólt:</p>
<p>– Te tetszel nekem, fiu.</p>
<p>A spanyol elnevette magát s könnyedén felelt:</p>
<p>– Este hétkor gyere a kaszárnyába.</p>
<p>– Szemtelen! – kiáltott a hölgy, a hadnagy pedig a kezében vitt
chartreuse-ös üveget ugy vágta a spanyol fejéhez, hogy a
szerencsétlen vérbe borulva dőlt ki a sorból. Két káplár fölragadta
és valami kuthoz vitte.</p>
<p>A légió meg sem moccant, de zugás futott végig a sorokban s a
vad fiuk tekintete összevillant. Akkor <span class=
"pagenum"><a name="Page_37" id="Page_37">-37-</a></span> nem
értettem meg ezt a tekintetet, de megértettem a következő évben, a
hoang-hoi csatában, a hol a hadnagy <i>négy golyót kapott a hátába
és elesett</i>. A legionáriusok ekkor boszulták meg az algieri
brutalitást. Az ezredorvos konstatálta a dolgot, de a tisztek nem
mertek vizsgálatot inditani. A tonkingi őserdőkben nem lehetett a
légióval sokat okoskodni.</p>
<p>A vadásztisztek boszusak voltak a chartreuse elpocsékolásáért s
a visszavonulást inditványozták. A káplárok hátra arcot
kommandiroztak s mi hátat forditottunk a nemes kompániának. Engem
ezalatt az a szerencse ért, hogy a bizalmas modoru hölgy hátba
vágott s azt kiáltotta: <i>Ez a fickó ugy tartja magát, mint egy
király! Szeretnék a szeme közé nézni!</i> Szerencsémre, a káplárok
marsot kommandiroztak s igy megszabadultam a kellemetlen
következményektől. Azt azonban hallottam, hogy a hadnagy a hölgyet
bestiának nevezte.</p>
<p>Este fönt a bástyán pipáztunk és a város felséges keleti
panorámáját bámulva, tárgyaltuk az ügyet. A vén Crébillon lelkünkre
kötötte, hogy nagyon vigyázzunk magunkra a tisztekkel szemben, mert
a gyarmatokon s különösen a légióval szemben, minden meg van nekik
engedve. Bármely pillanatban agyonlőhet, nyomorékká tehet, folyton
becsukhat, a legiónárius nem mehet rapportra s nem kap igazságot. S
megjegyzendő, hogy a börtönben töltött idő nem számit, azt az öt
éven fölül még utána kell szolgálni.</p>
<p>És itt az öreg nagyot sóhajtott.</p>
<p>– Magam is igy ragadtam itt. Megszöktem, elfogtak, <span class=
"pagenum"><a name="Page_38" id="Page_38">-38-</a></span> hat hónapi
fogságot kaptam. Ez megtörtént kétszer. Apróbb rakoncátlankodások
miatt is kaptam összesen körülbelül két évet, ez már három év. E
nyolc év alatt tökéletes vén katona lettem, mint Napoleon régi
gárdistái. Gép, nem emberi lény…</p>
<p>– Gép, de olaj helyett pálinkával kentek, – szólt egy vén
legionárius s a katonák röhögtek.</p>
<p>Crébillon különös tekintettel nézett végig rajtunk.</p>
<p>– Pálinka? Hagyd el Muller, nagy találmány az: az a szegény
embernek, a mi az urnak a morfium. A pálinka segitett nekem
eltemetni a multat és elviselhetővé tenni a jelent. Öreg napjaimra
idekerültem az algieri depotba, penzióba s itt kényelmesen eltöltöm
hátralevő időmet. Nem tudnának engem innen bottal se elverni.</p>
<p>Igy üldögéltünk a bástyán, mig csak takarodót nem fujtak. Ekkor
kivertük a pipánkat s még egy pillantást vetve a vak afrikai éjben
lent égő lámpákra s a messzeségben sziporkázó csillagokra,
nyugalomra tértünk.</p>
<p>Tizenkettedik napon kiosztották köztünk a Lebel-puskákat. Aznap
a fegyverrel való bánásmódra tanitottak, másnap a régi legionisták
elmentek Oránba, mi megkaptuk a patrontáskát is, elül-hátul egyet s
kivonultunk rendes szolgálattételre.</p>
<p>Egy éjjel, két órai fárasztó őrtállás után, éppen le akartam
feküdni, mikor riadót vertek. Tiz perc alatt az udvaron állt a
légió, fegyver alatt. Az erőd nagy <span class="pagenum"><a name=
"Page_39" id="Page_39">-39-</a></span> kapui dörögve csapódtak szét
s mi, sulyba fogott fegyverrel, futólépésben indultunk le a
városba.</p>
<p>Mikor a hegyről lefelé kanyarodtunk, már láttuk, hogy hová
megyünk. Tüz volt az arab városrészben, a tüz világa volt a
direkció.</p>
<p>Tiz perc alatt ott voltunk, a bámész tömeget hátra szoritottuk,
aztán a mi századunk gulába rakta a puskáit s fejszét, létrákat
ragadott, hogy majd az égő ház tetejére jutva, leverje az éghető
anyagot. A városi tüzoltóság is ott állt egy nagy fecskendővel s a
kapu kinyitását várta, hogy az udvaron az égő házhoz férjen.</p>
<p>Az égő ház egy dusgazdag arabsé volt, a ki három házas fiával s
a saját, mint a tüzoltók beszélték, három feleségével és nagyszámu
cselédséggel lakott a terjedelmes, összeépitett házcsoportban.</p>
<p>Fejszével megdöngettük a kaput, kinyilt rajta egy kis ablak s a
gazda kinézett.</p>
<p>– Mit akartok?</p>
<p>– Eloltani a tüzet.</p>
<p>– Eloltom én a fiaimmal és a cselédeimmel.</p>
<p>– Ne okoskodjál, nincs hatalmadban eloltani.</p>
<p>Az arab becsukta az ablakot.</p>
<p>– Törjétek be kaput! – kiáltott Champsaur kapitány.</p>
<p>A legionisták hamar egy gerendát keritettek, harmincan ragadták
meg egyszerre s a következő percben ágyulövéshez hasonló
dördüléssel zuditották neki a kapunak.</p>
<p>– No még egyszer! – kiáltottam le a magas <span class=
"pagenum"><a name="Page_40" id="Page_40">-40-</a></span> falról,
melyen Taglianóval (egymást fölsegitve) lovagoltunk.</p>
<p>A gerendaütés másodszor dördült, a kapu recsegett. S én láttam,
hogy az öreg arabs, megfenyegetve bennünket fekete öklével, hat
fátyolos asszonyt, a kik az udvar egyik sarkában siránkoztak,
beterel az égő házzal összeépitett épületbe. Ez az asszonyokat
rejti el előlünk.</p>
<p>A kapu a harmadik ütésre széttárult, a fecskendőt gyorsan
betolták a ház mellé s mig vagy harminc ember a szivattyu kádjába
hordta a vizet, megkezdődött az oltás. Az arabs a fiaival félre
állt s olyan képet vágott, mintha a dolog őt legkevésbbé sem
érdekelné.</p>
<p>Mi vagy hatan parancsot kaptunk, hogy menjünk föl annak a háznak
a tetejére, hová az öreg az asszonyokat dugta, s verjük le a
tetejét, mert a tüz csak ezen az uton terjedhetett tovább.</p>
<p>Ezen a házon rácsos ablakok voltak. Ez lehetett az asszonyok
háza, a hárem.</p>
<p>Mikor a létrát a ház oldalához támasztottam, érzem, hogy egy
sulyos kéz megragad és hátraránt.</p>
<p>Az öreg arabs volt. Soha ily gyülölettel telt tekintetet még nem
láttam, elannyira, hogy hideg borzongás futott végig rajtam. De
rögtön hallottam Champsaur kapitány hangját.</p>
<p>– Őrség!</p>
<p>Vagy tiz ember szaladt be az utcáról, szuronyos puskával.
<span class="pagenum"><a name="Page_41" id=
"Page_41">-41-</a></span></p>
<p>– Szoritsátok oda a sarokba ezt a vén gazembert a fiaival együtt
és vigyázzatok rájuk.</p>
<p>A négy arabs egyszerre körül volt véve s a sarokba taszigálva. A
legionisták puskatussal dolgoztak.</p>
<p>Mialatt ez történt, a hárem padlásán, ugy látszik, már régebben
lappangó tüz kitört s az egész tető egy pillanat alatt lángban
állott.</p>
<p>Champsaur káromkodott mint a jégeső s a harmadik még tüzmentes
ház tetejére rendelte a legionistákat. Ekkor figyelmeztettem, hogy
az éppen most föllobbant házban hat asszony van. Már sikoltozásuk
is hallatszott. Bizonyosan a zsarátnok már kezdett közéjük
hullani.</p>
<p>Champsaur az arabshoz lépett és a kulcsot kérte, hogy az
asszonyokat kihozhassák. Az arabs tagadólag intett.</p>
<p>– Ember, meg vagy őrülve? Hisz ott vesznek!</p>
<p>– Vesszenek ott inkább, semhogy a ti szemeitek lássák őket.</p>
<p>Champsaur elfordult, s dühödten üvölté:</p>
<p>– Fiuk, a gerendát! Törjétek be ezt az ajtót.</p>
<p>A háremből kétségbeesett sikoltások hangzottak. Ezuttal én is a
gerendához kaptam. Az ajtó az első ütésre beszakadt. A nyiláson
füst tódult ki, utána asszonyok rohantak ki, levegő után kapkodva.
Az arabsokhoz futottak, s a lábuk elé kuporodtak.</p>
<p>– Mind itt van? – kérdé tőlem Champsaur kapitány. <span class=
"pagenum"><a name="Page_42" id="Page_42">-42-</a></span></p>
<p>– Csak hatot láttam kijönni, azt hiszem, egy még bent van, mon
commandant! – feleltem.</p>
<p>– Menjen be érte.</p>
<p>Olyan száraz hangon mondta, mintha cigarettáért küldött volna
valakit a boltba. Én azonban vizbe mártott zsebkendőmet a számra
kötve, kezembe égő fáklyát kapva, habozás nélkül berohantam… A
füsttel telt nagy szoba közepén (körülötte már égtek a szőnyegek)
egy csodaszép fiatal arabs nő feküdt elájulva. Ugy képzeltem, hogy
az öreg arabs kedvenc felesége. Arca födetlen, hófehér nyakán és
mellén megtépve a ruha, nyilván ő maga szaggatta meg, mikor a
rémület és füst fojtogatni kezdte. A tüz eléggé világitott, a
fáklyát tehát elhajitottam s a nőt ölembe vettem, ugy, hogy sápadt
feje jobb vállamon feküdt. Igy magamhoz szoritva (éreztem szive
dobogását), áttörtem a füstön s félig elvakulva az udvarra
érkeztem.</p>
<p>… Az első, mit hallottam, egy rekedt orditás volt, abból a
sarokból, hová katonáink az arabs házigazdát és fiait szoritották.
Aztán az öreg arabs egy irtóztató lökéssel széttaszitotta az
őrséget s egy ugrással előttem termett. Mielőtt elfordulhattam
volna, az arabs kése megvillant, s <i>markolatig merült a
boldogtalan nő meztelen mellébe</i>. Aztán kirántotta kését a
sebből s övébe dugta. Vérsugár szökelt ki a sebből s elboritotta a
nőt, meg engem is. Arcom, szemem, szám s mellem tele volt vérrel.
Éreztem, hogy a boldogtalan kettőt rándul, hallottam, hogy sóhajt,
láttam, hogy egy pillanatra fölnyitja gyönyörü barna szemeit,
melyekből végtelen rémület <span class="pagenum"><a name="Page_43"
id="Page_43">-43-</a></span> tükröződött le… aztán behunyja a
szemeit, vége… A meglepetéstől, a rémülettől félig őrülten ledobtam
a gyöpre s Vladimir nyakába estem, a ki azt hitte, hogy én vagyok
megsebesülve.</p>
<p>… És ekkor az öreg arabs letakarta a nőt fehér burnuszával,
ráborult és hangtalanul siratta. Órákig feküdt ott mozdulatlanul,
nem törődve azzal, hogy mi történik körülötte.</p>
<p>Csakugyan a kedvenc felesége volt.</p>
<p>Reggel kilenckor vonultunk vissza a kaszárnyába, az arabs még
akkor is ott feküdt a földön, az asszony ruhájába temetett
arccal.</p>
<hr class="chap" />
<div class="chapter"></div>
<p><span class="pagenum"><a name="Page_44" id=
"Page_44">-44-</a></span></p>
<h2>A SIVATAGBAN.</h2>
<p>Soká nem felejtettem el ennek az öreg embernek gyülölettől
eléktelenitett arcát s vad lánggal szemeimbe furódó tekintetét;
valamint sokáig álmodoztam a gyengetestü, remek asszonyról, kit egy
percre karjaimban szoritottam, s a ki ott dermedt meg, kilehelvén
lelkét.</p>
<p>Crébillon káplár akkor figyelmeztetett, hogy ne igen őgyelegjek
az erődön kivül, mert nem lehetetlen, hogy az arabsok leskelődnek
rám s életemre törnek.</p>
<p>Bünöm az volt, hogy érintettem az asszonyt s legtovább
gyönyörködtem szépségében.</p>
<p>Nem sokáig kellett óvakodnom: egy napon a légió parancsot
kapott, hogy menjen Oránba, majd ott szétosztják a belső afrikai
posztokra.</p>
<p>Crébillonban volt annyi emberség, hogy bár ránézve elvesztettük
minden vonzó erőnket, mert már egy krajcár extra-vagyonunk se volt,
mégis melegebben bucsuzott el tőlünk.</p>
<p>– Eddig urak voltatok, – mondá, – még Európában éltetek. Most
kezdődik az afrikai élet, az unalom, a közönséges, durva munka. Nem
vidám dolog ez, fiuk, <span class="pagenum"><a name="Page_45" id=
"Page_45">-45-</a></span> higyjétek el. Mire ide a partra
visszakerültök, lehet, hogy már épp olyan elállatiasodott,
megkérgesedett alakok lesztek, mint én. Tanácsaim ezek: tartsatok
össze ti négyen, életre-halálra, igy tudtok csak magatoknak egy kis
poziciót csinálni a tisztek és a legénység előtt; ne bizzatok az
arabsokban, a kik sokszor szökésre csábitanak, csakhogy aztán
elfoghassanak és a kormánytól az öt frankokat fölszedhessék, a mi
itt a visszaliferált szökött katonáért jár; harmadik és legfőbb
tanácsom: óvakodjatok az asszonytól, akármilyen szinü is a bőre. A
bennszülött asszony miatt bajba keveredtek az arabokkal, az európai
asszony meg itt ugy megbolondul, mintha vér helyett vitriol folynék
az ereiben. Még a csókja is olyan, mint a vipera csipése.</p>
<p>Oranban szétosztották a rekrutákat. A mi századunk egy este
cakkumpakk, kellő öszvér-trainnel, gyalog megindult Ain-Szefra
felé. Ott váltottunk föl egy legionista századot, mely már hat
hónapja Ain-Szefrában állomásozott.</p>
<p>Egész éjjel masiroztunk s hajnal hasadtakor benne voltunk a
sivatagban. Nem hiszem, hogy Grönland hómezői ennél pusztább,
megdöbbentőbb, szomoru látványt nyujtanának. Egyforma, szürke
homokdombok, homokvölgyek végtelen láncolata, itt-ott egy kis
elárvult gizgaz. Ha egy kis szél támad, egész homokfelhőket emel a
magasba s onnan fölülről szitálja rád, mint a finom esőt. Orrod,
szemed, szád tele lesz vele, vakulsz, köhögsz, prüszkölsz, de nem
védheted magad ellene.</p>
<p>A legionáriusok káromkodtak, fohászkodtak, kiki <span class=
"pagenum"><a name="Page_46" id="Page_46">-46-</a></span> a
temperamentuma szerint és sokan elkeseredve a földre vetették
magukat, hogy ők tovább nem mennek. A vezető hadnagy hidegen
figyelmeztette az illetőt, hogy tizenkét botot kap, ha nem kel
talpra, a mi rendesen használt is. A ki komolyan megbetegedett, azt
öszvérre tették s két oldalról két katona támogatta.</p>
<p>A karavánutat, a melyen mentünk, fehérlő csontok jelezték. A
mint beszélték, elhullt állatok csontjai voltak, de bizony, én azt
hiszem, lehettek köztük embercsontok is.</p>
<p>A menetelés olyan volt, hogy masiroztunk éjfél után két órától
délelőtt tizig, akkor délután hatig hirtelen felütött sátraink
alatt aludtunk, aztán megebédeltünk, fölpakkolóztunk s masiroztunk
éjfélig, a mikor ujra kétórai alvás következett. A forróságot
rendesen elhevertük.</p>
<p>Különös örömünkre szolgált, ha estefelé valami árnyékos oázisra
bukkantunk, hol rendesen hosszabb pihenőt tartottunk a tiszta
forrásviz miatt. Ilyenkor a hadnagynak első dolga volt
fegyveresekkel körülvétetni a forrást, különben az eltikkadt
katonák rögtön megrohanták volna. Csak mikor már tábort ütöttünk,
levetkőztünk, lehütőztünk, volt szabad a forráshoz járulni s égető
szomjunkat lecsillapitani. Hej, micsoda komisz italnak tetszett e
mellett az elmult napjaimban elfogyasztott pezsgő. Hogy tért vissza
tőle elzsibbadt tagjaimba az élet, velőmbe a jókedv, egész valómba
a ruganyosság. Azután meritettünk vizet a főzéshez, erre inni
kaptak az öszvérek s végtére mosakodásra került a sor. Miután
megebédeltünk, rágyujtottunk a jól megtömött fapipára <span class=
"pagenum"><a name="Page_47" id="Page_47">-47-</a></span> s a gyepen
hanyatt fekve, fejünket a borjura hajtva, elfeledkeztünk minden
szenvedésünkről.</p>
<p>A végtelen sivatagra gyorsan szállt le az afrikai est. Nem is
szállt, hanem hirtelen ráesett, nem is az est, hanem az éj.
Átmenet, esti szürkület nem is volt: a napvilágból egyszerre
koromsötét éjszaka lett s az öt perc előtt még tiszta kék égbolton
most már millió csillag ragyogott. Ilyenkor Wladimir elővette a
balalajkáját (olyanféle, mint a bácskai rác citera) s elkezdte
rajta halkan verni azokat a bús Volga-menti hajósnótákat, melyek
ugy hangzanak, mintha valami élve eltemetett ember énekelné a föld
alól. S én elgondolkoztam rajta, hogy én is egy ilyen élve
eltemetett ember vagyok, a ki hitvány, dologtalan életemet elhoztam
ide, befejezni a vad sivatagban. Vajjon mit csinálnak most otthon?
A Margit-szigeten? A kioszkban? Tátrafüreden? A turfon? De elmém
kerekei egyre lassabban forogtak, a tábor moraja egyre halkabban
zúgott a fülembe, még azt hallottam, hogy Taglianót a sergent
őrségre kiáltotta, félig lehunyt szempillám alól láttam a gulába
rakott fegyvereket, s a lobbanó tüz fényénél megvillanó
szuronyokat, aztán édes lethargiába estem… elaludtam…</p>
<p>Valamelyik este egy a homok alól egy kissé kilátszó romvároson
haladtunk keresztül s a tulsó oldalon, oázison, egy arabs falu
közelében ütöttünk tábort. Mire megvacsoráltunk, a szemhatáron
teljes pompájában kelt föl a hold s mi elhatároztuk, hogy egy kis
látogatást teszünk norvég testvérünknél, Nielsennél, a ki bent a
romok közt őrszemnek volt kiállitva. Különös érzések vettek
<span class="pagenum"><a name="Page_48" id=
"Page_48">-48-</a></span> rajtam erőt, a hely olyan volt, mint a
félig kiásott Pompéji. Talán Carthagónak, vagy valamelyik másik pun
városnak a romjai közt jártunk? Itt egy nagy civilizáció volt, itt
államférfiak, hadvezérek és hősök születtek és államot alkottak,
mikor még Páris helyén a Szajna lakatlan mocsarai terültek s London
helyén a rengetegben kőbaltájával medvét kergetett a vad kelta…
Nielsen egy oszlopsoros magas kapunak támaszkodva állt, lövésre
tartott puskájával; a kapu olyanforma volt, mint Septimius Severus
diadalíve Rómában… A magas, vállas norvég, szoborszerü
mozdulatlanságával, a teljes holdfényben, festői látványt nyujtott.
S a mint messziről néztem, elszorult a szivem arra a gondolatra,
hogy majd egykor az őrtálló sárgabőrü ázsiai zsoldos épp igy veti
vállát a lipótvárosi bazilika kupolaromjainak s nem sejti, hogy a
lába mozdulására meginduló és legördülő homokszemek micsoda nemzet
temetőjét alkotják. Jó darabig pipálgattunk ott az éles holdfényben
s hallgattuk a sakálok rekedt üvöltését. De a fáradtság végre
győzött költői hajlamainkon s visszamentünk a táborba.</p>
<p>Éjfélkor a sergent fölébresztett, engem és Wladimirt. Wladimir a
romvárosba, én meg a falu irányába mentem őrségre. A hold már
lenyugodott s oly sötét volt, hogy a sergent lámpással szedte össze
a szakaszt s lámpással vezetett bennünket az őröket fölváltani.
Régi afrikai veterán volt, több zsinór diszitette a karját.
Utasitásul különben csak annyit mondott, hogy ha valaki vagy valami
a sötétben mozog, s az első megszólitásra nem felel, habozás nélkül
lőjjem le. Egy rekrutának, a ki bővebb <span class=
"pagenum"><a name="Page_49" id="Page_49">-49-</a></span>
fölvilágositásokat kért, azt mondta, hogy fogja be a száját, itt
mindenki praxisból, a maga kárán lesz jó katona, nem Sorbonne ez,
hogy előadásokat tartsanak. Egy kicsit hallgatott, aztán
hozzátette:</p>
<p>– Csak azon imádkozzál, rekruta, hogy oroszlán ne kerüljön
eléd…</p>
<p>– Oroszlán? – hebegte a fiu.</p>
<p>– Az. Mert az oroszlán kitünően lát a sötétben s mielőtt
rálőhetnél, megesz.</p>
<p>A sergent oldalba döfött, hogy ugy-e jó tréfa; de mondhatom,
hogy elég kegyetlen tréfa egy parasztfiuval szemben, a ki nem
tudja, hogy Tartarin lőtte agyon az utolsó algieri oroszlánt, az is
vak volt és az állatseregletből szabadult ki.</p>
<p>Egy homokdombra állitottak, arccal a falu felé s a koromfekete
éjszakán kivül semmit sem láttam. A táborból idehallatszott, a mint
öszvéreink az abrakot ropogtatták; néha hosszan nyeritett
valamelyik állat; talán elfogyott a zabja, vagy talán álmodott
valami szépet, azt, hogy ló. Majd ismét összeveszett két öszvér,
rugta és harapta egymást vad nyihogással. Azután rendesen tompa
csattanás következett; valamelyik hajtsár közéjük ütött egy
deszkával; erre ismét csönd lett. A tücskök milliói ciripeltek egy
darabig, majd puskalövések dördültek; sakálokra lőttek az őrszemek;
a lövésekre rendesen kórusban a tábor körül idegtépő üvöltés
keletkezett. Mondhatom, hogy izgatottan meresztettem szememet az
alaktalan éjszakába s lövésre tartott puskám remegett. Nagy
erőfeszitésembe került, hogy ne lőjjek. Miért? Tudja <span class=
"pagenum"><a name="Page_50" id="Page_50">-50-</a></span> Isten.
Csupa félelemből. Azt hittem, a lövéssel elriasztom az éj
láthatatlan lényeit.</p>
<p>Egyszerre vad zaj riadt a sötétben, a falu felől. Mintha a
homokon siető léptek dobogtak volna. Igen, léptek közelednek.</p>
<p>– Qui vive? – kiáltám stentori hangon.</p>
<p>– La Françe, – felelt egy ismerős hang.</p>
<p>– Ki vagy? – kérdém halkabban.</p>
<p>– Tagliano legionárius, ne üss zajt, pajtás.</p>
<p>– Galambos vagyok. Az istenért, hogy hagyhattad el a tábort?</p>
<p>– Egy kabil gazember becsalt a faluba, hogy majd mulatunk, s az
arabok agyon akartak ütni. Adio!</p>
<p>Eltünt a sötétségben. A falu felől egy csapat ember égő
fáklyákkal, lármázva közeledett.</p>
<p>– Állj! – kiáltottam rájuk harminc lépésről.</p>
<p>Két arabs odajött hozzám s tört franciasággal kért, hogy keltsem
föl a parancsnokot, mert panaszuk van.</p>
<p>– Én nem mozdulhatok innen.</p>
<p>– Akkor majd fölkeltjük mi.</p>
<p>– A ki beljebb jön, azt lelövöm.</p>
<p>Az arabok hátráltak. De tiz lépésnyire tőlem tevealomból
hatalmas tüzet raktak s a körül olyan üvöltözést csaptak, hogy a
hadnagynak meg kellett hallania. Meg is hallotta, ki is jött,
fegyvertelenül, de a hat főből álló főőrség feltüzött szuronynyal
mögéje sorakozott.</p>
<p>Közeledtére szétvált a tömeg s a tüz fényénél egy véres alakot s
egy összekötözött legényt láttam a földön heverni. Az arabok
lecsillapodtak, egyikük előlépett s <span class="pagenum"><a name=
"Page_51" id="Page_51">-51-</a></span> francia-arabs nyelven valami
vádbeszédfélét mondott, melyből megértettem annyit, hogy egy
legionárius egy hárembe akart hatolni s mikor rajta csipték,
levágott egy embert a szuronyával és elmenekült. Követelték a
hadnagytól, hogy adja ki azt a katonát.</p>
<p>– Vajjon maga volt-e ott az én katonám? – kérdé a hadnagy.</p>
<p>– Nem. Ezzel a kabil öszvérhajtsárral, a ki itt megkötözve
fekszik.</p>
<p>– S mit akartok csinálni az én öszvérhajtsárommal?</p>
<p>– Megölni.</p>
<p>(A megkötözött kabil kínosan jajgatni kezdett.)</p>
<p>– S meghalt a ti emberetek?</p>
<p>– Nem.</p>
<p>– Nos, egy haldoklóért két emberélet? Ez sok. Elégedjetek meg a
kabillal.</p>
<p>Az arabok morogtak.</p>
<p>– Azzal a hitvány szudáni korcskeverékkel? – kiálták többen.</p>
<p>(A hajtsár szivszaggatóan jajgatott.)</p>
<p>– Csend! – kiáltott a hadnagy, – szuronyt szegezz!</p>
<p>Klipp-klapp – két mozdulattal a puskák vizszintes helyzetbe
jöttek s a szuronyok a tömeg felé fordultak.</p>
<p>– Kotródjatok! – kiáltott a tiszt s hátat forditott nekik.</p>
<p>– Parancsnok ur, parancsnok ur! – sivitott a kabil. <span class=
"pagenum"><a name="Page_52" id="Page_52">-52-</a></span></p>
<p>Ez volt utolsó szava; az arabok dühödten rávetették magukat, s
jóformán darabokra vagdalták, lábbal taposták. A legionisták a
rémülettől dermedten nézték a látványt, ujjam görcsösen kereste a
ravaszt, szerettem volna beléjük lőni.</p>
<p>– Egy sortüz nem ártana, mon commandant, – mormogott a
káplár.</p>
<p>– Hová gondol? Két hét alatt ki volnék csapva a hadseregből, –
felelt a hadnagy.</p>
<p>És halálsápadtan visszament a táborba, hol azonnal riadót
vertek.</p>
<p>Az arabok dühös fenyegetések közt távoztak, az őrszemeket
bevonták, s a légió menetkészen állott. A hadnagy lóra ült,
meggyujtotta a fáklyákat, kihuzta a kardját, s szólt:</p>
<p>– Ki volt az a legionárius, a kit ez a boldogtalan kabil a
faluba vitt?</p>
<p>Tagliano azonnal előállt.</p>
<p>– Holnap guzsba kötlek a napon.</p>
<p>Tagliano lehajtotta a fejét.</p>
<p>– Megérdemlem! – felelt egyszerüen.</p>
<p>… Némán megindult a csapat. Én leghátul ballagtam, közvetlenül
az öszvérek előtt. Egész éjjel elfojtott zokogás kisért. A
fölkoncolt kabil apja sirdogált mögöttem, a ki szintén a hajtsárok
közt szolgált…</p>
<hr class="chap" />
<div class="chapter"></div>
<p><span class="pagenum"><a name="Page_53" id=
"Page_53">-53-</a></span></p>
<h2>A KIGYÓ.</h2>
<p>Az afrikai hajnal épp olyan rövid, mint az esti szürkület.
Egyszerre csak elkezd világosodni keleten az ég alja s öt perc
mulva már teljesen nappal van.</p>
<p>A kabil öszvérhajtsárnak az arabok által való fölkoncolása után
virradatig egyhuzamban masiroztunk. Akkor megálltunk tizenöt
percre, ittunk egy kortyot a vizes tömlőkből s ujra meneteltünk
nyolc óráig. Akkor tábort ütöttünk.</p>
<p>Tagliano lehajtott fejjel, komor arccal ült köztünk, mintha nem
is hallotta volna, miről van szó. Gyöngédlelkü fiu volt s nem a
várható büntetés sujtotta le, hanem a boldogtalan kabil legény
halála. Hiába magyaráztuk neki, hogy ő nem oka semminek. A kapzsi
kabil csábitotta a kalandra egy kis borravaló reményében. Őneki
eszeágában sem volt elhagyni a tábort. Csak rázta a fejét s egy
szót sem felelt beszédünkre.</p>
<p>Alig ittuk meg a kávét, jelentkeztünk a hadnagynál s hivatkozva
Tagliano ártatlanságára, kegyelmet kértünk neki.</p>
<p>A hadnagy szó nélkül végighallgatott, aztán igy felelt:</p>
<p>– Ez már maga inszubordináció, hogy ide mertek <span class=
"pagenum"><a name="Page_54" id="Page_54">-54-</a></span> jönni, a
büntetés elengedését kérni. De erre nem szabok büntetést, mert még
rövid ideje katonák s azelőtt bizonyára fegyelmetlen, kóbor életet
éltek Európában. Nem adhatok kegyelmet. A légiót csak vasszigorral
lehet összetartani. Ha lazán veszem a dolgot, mind elpusztultok,
mert mindig kijátszszátok a parancsot. Aztán meg már valamennyitek
előtt kijelentettem, hogy kiköttetem Taglianót, a kabilok is
hallották, nem vonhatom vissza, mert kinevetnek. Fordulj, mars!</p>
<p>Kimenet hallottam, mikor parancsot adott Siraudin káplárnak
arra, hogy hajtsa végre a parancsot. Siraudin maga mellé vett négy
embert, Taglianót közrefogta s elvezette a tábortól mintegy száz
lépésnyire. Csak annyi időm volt, hogy Siraudinnek fülébe sugjam:
három legionistának egyheti pálinka-adagját megkapja, ha
emberségesen bánik el bajtársunkkal. A káplár beleegyezőleg
hunyoritott.</p>
<p>A legionisták elfordultak, csak egy csapat kabil követte a
csoportot. A kikötés abból áll, hogy a deliquenst a derekánál fogva
egy cölöphöz kötözik, állva, aztán a ballábát fölhuzzák és a
jobbkezéhez kötik. Órákig igy állni féllábon, különösen a sivatag
forró napja alatt, iszonyu dolog. A vérkeringés is eláll az ember
egyes végtagjaiban.</p>
<p>Nem láttuk, hogy mi történt, de azt hallottuk, hogy a kabilok
iszonyu lármát csaptak. Siraudin ugyanis ülve kötözte oda
Taglianót, nem is egy puszta cövekhez, hanem egy fához, melynek
lombjai némi árnyékot is adtak. A megölt kabil apjának izgatására,
az öszvérhajtsárok <span class="pagenum"><a name="Page_55" id=
"Page_55">-55-</a></span> ez ellen óvást emeltek s a zajra mi is
odasiettünk egypáran.</p>
<p>– <i>Balayez moi la place!</i> – kiáltott ránk Siraudin.
(Tisztitsátok meg a helyet!)</p>
<p>Nekünk sem kellett több. Puszta kézzel szétpofoztuk a kabilokat,
a kik sebes trappban menekültek vissza állataikhoz. Tagliano
kényelmesen elhelyezkedett a fa tövében. Siraudin rám hunyoritott,
mintha kérdené, hogy meg vagyok-e elégedve, aztán a káplár a
norvéget őrnek rendelte a kikötött mellé s mindnyájan visszatértünk
a táborba, hol egy egész pléhkulacs pálinkát adtam a káplárnak.</p>
<p>Vagy egy óra mulva egy reconvaleszcensz spáhi káplárral, a ki
velünk tért vissza állomására, Taglianóhoz sétáltam.</p>
<p>Tagliano és Nielsen a norvég, kedélyesen diskuráltak, vagy
harminc lépésre tőlük ült egy kabil, a ki ütemesen előre-hátra
lóbálva magát, hangosan imádkozott.</p>
<p>A fölkoncolt kabil fiu apja volt.</p>
<p>Mig én bajtársaimmal diskuráltam, a spáhi a vén kabilt figyelte.
Egyszerre csak odajött hozzánk.</p>
<p>– Tudjátok-e, ki az a kabil ott? – kérdé.</p>
<p>– Tudjuk. Az apja annak, a ki miatt Tagliano itt ül.</p>
<p>– Hát azt tudjátok-e, hogy mit csinál?</p>
<p>– Bizonyosan imádkozik.</p>
<p>– Nem. Átkozódik. Rettenetes átkokat mond. Száradjon el a fa,
mely Taglianónak árnyékot nyujt, süljön meg a vére a forróságtól,
gyulladjon meg az agyveleje a <span class="pagenum"><a name=
"Page_56" id="Page_56">-56-</a></span> naptól s mozduljanak meg a
sivatag viperái, hogy az ő egyetlen fiának gyilkosát halálra
marják.</p>
<p>Tagliano nagyot sóhajtott.</p>
<p>– Igaza van. A fiát vesztette el.</p>
<p>– Kergesd el! – mondá Nielsen a spáhinak.</p>
<p>– Azt nem, hanem eléje vágok átkainak.</p>
<p>Ezzel a kabil felé ment, előtte letérdelt, keresztet vetett
magára s arabsul igy szólt:</p>
<p>– Hatalmas Isten, a kiben mi keresztények hiszünk, a kinek
egyszülött fia, a mi Jézusunk meghalt értünk a keresztfán, hogy
minket büneinktől megváltson: vedd pártfogásodba szegény
szolgáidat, hogy a gonoszok átkai elforduljanak fejünktől,
amen!</p>
<p>A kabil dühödten fölugrott.</p>
<p>– Allah nagy és hatalmas és Mohamed az ő profétája, –
kiáltott.</p>
<p>A spáhi káplár keresztet vetett magára. A kabil eltakarta arcát
és elfutott.</p>
<p>– Óvakodjék ettől a vén fickótól – figyelmeztetett a spáhi, –
gyáva faj, korcskeverék, de a boszu néha vakmerőségekre is képessé
teszi.</p>
<p>Négy óra mulva Siraudin eljött a delikvensért. Hogy a hadnagyban
azt a hitet keltsük, hogy parancsa keményen végrehajtatott, Nielsen
és én összefogózkodtunk, Taglianót a kezünkre ültettük s ugy vittük
vissza a táborba. A kabilok néma csoportban, sötét tekintettel
néztek bennünket.</p>
<p>Még nem volt itt az indulás ideje. Tagliano borjuját a feje alá
tette, s mélyen elaludt a tikkasztó forróságban. <span class=
"pagenum"><a name="Page_57" id="Page_57">-57-</a></span> Csönd volt
a táborban, a legtöbb ember aludt, csak azok zajongtak, a kik
vizért mentek a forrásra.</p>
<p>Mikor a vizzel visszatértünk, a kabilok éppen tüzet raktak az
ebédhez.</p>
<p>A mi tüzünk mellett a vén kabil, ellenségünk térdelt, rakta és
szitotta. A mint megláttam, egy ugrással ott termettem. Azt hittem,
meg akarja ölni Taglianót, a ki tőle két lépésnyire mélyen
aludt.</p>
<p>A kabil fölemelkedett és szilaj tekintettel végigmérve engem és
társaimat, lassan odébb ment.</p>
<p>Ha Tagliano egészséges lélekzetét nem hallottam volna, azt
hittem volna, hogy a vén gazember már végzett vele. A vizet
föltettük s csakhamar gőzölögni, majd forrni kezdett. Ekkor
Tagliano megmozdult. Nagyot nyujtózkodott, majd a hátáról a jobb
oldalára fordult.</p>
<p>Éppen szólni akartam hozzá, mikor velőtrázó sikoltással talpra
ugrott, kezével mellét kezdte söpörni s lábával rugdalódzott.</p>
<p>Egy vipera gördült le róla. Feketefejü, sárgapettyes testtel, a
legmérgesebb, leggyilkosabb fajtából.</p>
<p>A körüle állók rémülten tágitottak, a messzebb levők
odarohantak. A kabilok is. Siraudinnek volt csak annyi
lélekjelenléte, hogy puskatussal szétzuzta a viperát.</p>
<p>– Itt csak egy segit, – kiáltott a vén afrikai katona, –
kabilok, van-e köztetek méregszívó?</p>
<p>Azonnal megértettem.</p>
<p>– Négy légionista egy hónapi lénungját kapja, a ki kiszivja a
mérget a sebből. <span class="pagenum"><a name="Page_58" id=
"Page_58">-58-</a></span></p>
<p>A kabilok elfordultak.</p>
<p>Ekkor jelent meg Wladimir. A szó szoros értelmében leteperte
Taglianót, a ki közben letépte ingét, hogy a sebet megnézze; az
orosz a kis, alig látszó szuráshoz illesztette száját s teljes
erejével szivni kezdett.</p>
<p>Én és Nielsen szenvedő bajtársunk fejét fogtuk. Az olasznak
szeméből könnyek gördültek végig arcán. Nehezen lélekzett és szemei
néha elfordultak.</p>
<p>Mindez egy pillanat müve volt. A hadnagy is ott állt már a spáhi
káplárral. A spáhi megnézte a viperát és szólt:</p>
<p>– Itt nincs mentség. Ennek a kigyófajnak a csipése föltétlenül
halálos.</p>
<p>És levette käppijét. A hadnagy is. Mind levették sapkájukat.
Wladimir abbahagyta a szivást, de térdelve maradt és oroszosan
keresztet vetett magára. Mi bajtársunk fejét a borjura helyeztük.
Már nem látott, beszélni sem tudott, de kezei kutatva jártak körül.
A mi kezünket kereste. Odaadtuk neki. Nem eresztette el, ugy halt
meg. Szép arca eltorzult, elkékült, ajkán sárgás hab jelent meg,
kettőt rándult s a müvészlelkü, daloskedvü olasz fiunak örökre vége
volt. A legionisták mind letérdeltek s egyikük olaszul elmondta a
Miatyánkot.</p>
<p>E percben a vén kabil furakodott előre, ránézett a halottra s
szólt:</p>
<p>– Hát kinek az Istene erősebb, te kutya? A mienk, vagy a tietek?
Allah meghallgatta az ő jámbor szolgájának kérését. Hahaha!</p>
<p>Világosság gyult a fejemben: ez a gazember csempészte
<span class="pagenum"><a name="Page_59" id=
"Page_59">-59-</a></span> Tagliano keblére a kigyót. Torkon
ragadtam és kiálték:</p>
<p>– Fiuk, fogjátok le, ez a gyilkos: ez hozta ide a kigyót.</p>
<p>Egy perc alatt keze-lába össze volt kötve. Egy darabig
dühöngött, orditott és tajtékzott, aztán hirtelen lecsillapult és
mindent bevallott.</p>
<p>A legionisták össze akarták apritani, de a hadnagy nem engedte.
Kimondta rá az itéletet: függeni fog. Mosakodjék meg és imádkozzék.
Aztán jön a kivégzés.</p>
<p>Komor nyugalom szállt a táborra. Megettük az ebédet, aztán
fölszedtük a tábort s fegyverbe álltunk egy fa körül, mely alá az
elitéltet hurcolták. Két spanyol legionárius vállalkozott az
elitélt fölhuzására… Mivel orditani kezdett, megpördültek a dobok…
Én behunytam a szememet… mikor ujra kinyitottam, a szerencsétlen
ott kapálódzott két ölnyi magasban a föld felett.</p>
<p>– Előre arc! Indulj! – hallatszott a parancs. S oly szivesen
forditottunk hátat mind e helynek. Csak tiz perc mulva néztem
hátra. A vörös alkonyi égre feketén, élesen rajzolódott le a
magányos fán függő kabilnak immár mozdulatlan teste…</p>
<p>… Szegény Taglianót a fehér lepedőbe takarva magunkkal vittük s
másnap sziklás vidéken kősirba tettük, hogy a hiénák ki ne
áshassák.</p>
<p>Tehát egy a négy közül már elpusztult. Vajjon mikor kerül miránk
a sor?</p>
<hr class="chap" />
<div class="chapter"></div>
<p><span class="pagenum"><a name="Page_60" id=
"Page_60">-60-</a></span></p>
<h2>A PÁRISI FIU.</h2>
<p>Egy tehát már elpusztult a négyes szövetségből: szegény,
nótákban és tréfákban kifogyhatatlan olasz pajtásunk. Lehorgasztott
fővel, komor csöndben haladtunk egymás mellett; én, Nielsen a
norvég és Wladimir az orosz. Éreztük, hogy Taglianóval a mi
jókedvünk is meghalt s a kemény katonaélet vigasztalanságának egész
sulyával ránk szakadt.</p>
<p>A pusztában való masirozásunk nemsokára megszünt, mert elértük
Meseriát. Ez a hely déli Algeria egyik fensikján fekszik, a
Dsebel-Antar hegyláncolat lábánál. Az egész áll egy megerősitett
kaszárnyából s egy faluból, melynek huszonöt-huszonhat háza s
kunyhója van. A faluban arabok és négerek laknak.</p>
<p>Meseria közel lévén a marokkói határhoz, erős helyőrséggel volt
ellátva. Ott feküdt az idegen légiónak egy teljes zászlóalja,
körülbelül hétszáz ember, egy század szenegáli tirailleur (néger
gyalogcsapat) és két század katonafegyenc, a mit ugy hivnak:
<i>compagnie de disciplinaires</i>. Ezek a párisi hadtestből
kiselejtezett javithatatlan csirkefogók, a kiknek semmiféle
börtönbüntetés <span class="pagenum"><a name="Page_61" id=
"Page_61">-61-</a></span> nem használt s azért küldettek ide, hogy
gonoszságukat az afrikai szolgálat megtörje.</p>
<p>Meseriai bevonulásunk meglehetősen zajos és ünnepélyes volt,
bár, – mint hallottuk, – a Simeux kapitány lakásán elkövetett nagy
és kiderittetlen lopás még mindig izgalomban tartotta a kedélyeket.
A párisiak a kaszárnyát szépen drapirozták, a helyőrség fegyver
alatt várt bennünket s mikor a falu végén trombitáink megharsantak,
a zenekar, mely természetesen szintén a párisiakból telt ki, a
<i>Marseillaise</i>-t játszotta.</p>
<p>Mi helyettünk egy század Oranba volt visszatérendő. Ezt
elbucsuztatni és a mi megérkezésünk örömére másnap lakoma volt a
kaszárnya fegyvertermében. Az ilyen alkalmakra a légiónak s más
ezredeknek is van tartalékalapja. A lakoma kitünő volt: a párisiak
főzték és szolgálták föl, ők muzsikáltak is hozzá, de meghiva nem
voltak. Őket párbajképtelen regimentnek tartották.</p>
<p>A lakomán oly finom kotletteket ettem, a melynél finomabbat Noël
és Patard (a nagy boulevardon) vagy Durand (a Madeleine-téren) is
alig produkál. Ebéd után nagy táncmulatság következett s a nőket
kékszalagos fiatal katonák markirozták. Ebben már a párisiak is
résztvettek s hatalmas kankánjukkal közelismerést keltettek.</p>
<p>Befejezte az estét egy Racine-tragédiának, már nem emlékszem,
hogy melyiknek, a paródiája. Ezt is egy párisi irta, s a párisi
fiuk adták elő. Mondhatom, hogy noha magunk közt voltunk, s egy
asszony se volt a teremben, a katonák egész illedelmes, mulatságos
dolgot produkáltak. Nyoma se volt azoknak az aljas, durva,
<span class="pagenum"><a name="Page_62" id=
"Page_62">-62-</a></span> szemérmetlen vicceknek és akcióknak,
melyeket Budapesten csemege gyanánt élvez a közönség egy rétege, –
azt lehet mondani: rendőri asszisztenciával.</p>
<p>A darab végeztével a párisiak tombolva kiabálták:</p>
<p>– Guise herceg, Guise herceg!</p>
<p>– Ki ez a Guise herceg? – kérdém a szomszédomat.</p>
<p>– Ez a darab szerzőjének a csufneve.</p>
<p>S meg is jelent csakhamar a szinpadon egy nyeszledt párisi alak,
s käppijével kecsesen köszöngetett mindenfelé.</p>
<p>– Nagy tehetség, de a legnagyobb gazember az egész helyőrségben,
– mondá mellettem egy káplár.</p>
<p>– Micsoda, kicsoda külömben?</p>
<p>– Ő azt mondja, hogy Charentonban született, egy hid alatt s
akkor kapta az első fürdőt, mikor az anyja a Szajnába akarta
fojtani. Nem ösmeri <i>Életrajzom</i> cimü versgyüjteményét?</p>
<p>– Nem.</p>
<p>– A katonák már éneklik is. A nótáját is Guise csinálja
mindegyiknek. Kár, hogy rossz vége lesz a fickónak.</p>
<p>– Életrajzom, életrajzom! – üvöltöttek a legények.</p>
<p>A párisi ujra köszönt.</p>
<p>– Életemnek főcélja lévén az önök nagybecsü tetszését
kiérdemelni, – kezdé fakó, szintelen hangon, – <span class=
"pagenum"><a name="Page_63" id="Page_63">-63-</a></span> bátor
leszek előadni a <i>Ma biographie</i> cimü dalciklusomat.</p>
<p>– Halljuk! Csönd legyen!</p>
<p>– Kérek egy hegedüst a szinpadra.</p>
<p>A zenekarból egy hegedüs egyszerre mellette termett, s Guise
herceg vékony verébhangon, de sok melegséggel és pompás
pointirozással elénekelt egy csomó párisi kuplét. Hősei a párisi
fattyugyerekek vagy árvák voltak, a kiket rossz társaság, a
törvények szigora, s az emberek szivtelensége elront s börtönbe,
vagy a nyaktiló alá kerülnek. Például:</p>
<p><i>Sohse mondta nékem senki, hogy fiam. Csak pofont kaptam az
élettől és nem csókot. Nem imádkoztam soha a mindennapi kenyérért,
de hát a gazdagok se imádkoznak, mégis megkapják, én pedig nem
kaptam meg. Mit csináljak? Loptam. A börtönben a csavargók
elrontottak, kitanitottak, többé nem voltam képes a becsület utjára
visszatérni. Egy lény szeretett: Nanette. Mikor betegen feküdtem,
lopott számomra, hogy éhen ne haljak. S oh, a sergot-k (sergent de
ville) elcsipték, elszakitották tőlem. Sohse láttam többé.</i></p>
<p>A refrén mindig ez volt:</p>
<p><i>Óh Szajna, csak egyszer ha látnám partodat,</i></p>
<p><i>Od’adnám érette szép ifjuságomat.</i></p>
<p>S a vad katonák könnyes szemekkel bömbölték utána ezt a két
sort. Mondhatom, hogy megható volt e szegény, elzüllött fiuk
arcában égő honvágy, különösen mert tudtam, hogy nem állják ki az
afrikai klimát s elpusztulnak <span class="pagenum"><a name=
"Page_64" id="Page_64">-64-</a></span> az utcsinálás kemény
munkájában, a mire itt használják őket.</p>
<p>Minthogy a tisztek már visszavonultak, szabadabb lett a
mulatság. Guise herceg előadta az egyes tisztek karikaturáját,
óriási kacagások közt. Hogy komandiroz a lovas, a gyalogos, a
tüzér, hogy sétál, hogy kurizál, hogy káromkodik. (Rá hat évre
láttam ezt csak Párisban a hires Paulustól.) Hogy beszél a svájci
legionárius, hogyan a lengyel. A fickó kifogyhatatlan volt a
tréfákban s hálás közönsége tomboló tetszéssel jutalmazta. Sápadt
arca kipirult, látszott rajta, hogy boldog, mert a dicsőség italát
szürcsöli.</p>
<p>Egyszerre csak látom, hogy idegen legionárius ugrik a szinpadra,
átsiet rajta s alig észrevehetőleg odasug valamit Guisenek. Ez
elsápad, aztán bekiáltja a terembe:</p>
<p>– Uraim, egy kicsit pihenek, addig táncoljanak!</p>
<p>A zenekar játszani kezd, a katonák táncba fognak. Guise pedig az
egyik ablakon kiugrik, az ott bebámuló szenegáli fekete zsoldosok
közé.</p>
<p>E pillanatban föltüzött szuronynyal egy legionista patrol lép
be, hadnagy vezetése alatt.</p>
<p>– Hol van Jean Bartet?</p>
<p>(Igy hivták a kis párisit.)</p>
<p>– Pihen. Mindjárt bejön.</p>
<p>– Mi az? Mi történt? – kiabálják össze-vissza a katonák.</p>
<p>Egy perc alatt hire futamodott, hogy ő volt az, a ki öt nap
előtt ellopta Simeux kapitány aranyóráját és <span class=
"pagenum"><a name="Page_65" id="Page_65">-65-</a></span> láncát s
eladta egy marokkói kereskedőnek. A kereskedő elutazván és
biztosságban érezvén magát, futárt küldött a kapitányhoz s elárulta
neki a tolvajt.</p>
<p>– Vegyétek körül a házat! – kiáltott a hadnagy az őrségnek.</p>
<p>– Fölösleges! – felelt egy hang a szinpadról.</p>
<p>Jean Bartet volt.</p>
<p>– Csipjétek el!</p>
<p>– Egy pillanatra, hadnagy ur! Mondja, kérem, micsoda büntetés
vár rám?</p>
<p>– Deportáció Numeába.</p>
<p>– Köszönöm. Még messzebb menjek Páristól! Soha. Megálljatok!
Csak egy pillanatnyi türelem! Uraim, egy percig szökésre gondoltam,
de az éj oly sötét és a sakálok oly utálatosan üvöltenek. Mit
csinálok ebben a nagy, bolond Afrikában? Ha már nem élhetek
Párisban, minek éljek egyáltalán? Csak azt sajnálom, hogy nem a La
Roquette előtt halok meg, Deibler ur keze alatt… s miközben fejem a
megvillanó kés csapása alatt lehull, barátaim a szomszéd
háztetőkről bucsut üvöltenek, a lányok pedig zsebkendőt
lobogtatnak… Isten veletek, fiuk… ha valaha visszatértek
Franciaországba, csak olyan képviselőre szavazzatok, a ki fölemeli
a hadi budgetet… hogy a szegény piou-piou ne legyen kénytelen
lopni, lénungja kiegészitésére…</p>
<p>– Fogjátok el! – kiáltott a hadnagy.</p>
<p>– Késő! Adieu!</p>
<p>Ezzel villámgyorsan előrántott egy revolvert s a <span class=
"pagenum"><a name="Page_66" id="Page_66">-66-</a></span> következő
percben átlőtt fejjel, véresen rogyott össze. Meghalt.</p>
<p>Megdermedten álltam ott. Mennyi tehetség és mily feneketlen
romlottság volt ebben a fickóban. Ez volt a legérdekesebb tipus,
mely a párisi nép söpredékéből valaha elém került.</p>
<hr class="chap" />
<div class="chapter"></div>
<p><span class="pagenum"><a name="Page_67" id=
"Page_67">-67-</a></span></p>
<h2>AZ AIN-SZEFRAI FEHÉR ASSZONY.</h2>
<p>Ha visszagondolok afrikai katonaéletemre, ugy tetszik, mintha az
egész egy gonosz álom lett volna.</p>
<p>Vad, őrületes gondolat volt beállani az idegen légióba s
fölesküdni öt esztendőre rabszolgának. Az én kényelmes, elpuhult,
egyforma európai életem után ez a bizarr, fárasztó, viharos,
izgalmas katonaélet, hol már eddig is a legrendkivülibb dolgoknak
szemtanuja voltam, igazán megviselte idegeimet.</p>
<p>Nevetnem kellett, mikor hajnali időben ásóval, kapával a
vállamon, a századommal kimentem a határba stratégiai utat
csinálni, én, a ki otthon önkéntes koromban rapportra jelentkeztem,
mikor egy tiszt egyik kaszárnyafogságom ideje alatt le akart
küldeni a kantinba szivarért. A rapporton leendő kardbojtom
megsértése cimén bepanaszoltam a tisztet (a kinek külömben
megtagadtam a szivarhozatalt, de rendelkezésére bocsátottam a
putzmeiszteremet), a minek az lett a vége, hogy egy hónapra ujra
becsuktak.</p>
<p>Néha halálos unalom fogott el ebben az irgalmatlan sivatagban,
napokig nem szóltam egy szót senkihez, <span class=
"pagenum"><a name="Page_68" id="Page_68">-68-</a></span> csak
jártam-keltem, gondolat, vágy, terv nélkül, mint egy fölhuzott óra,
mely hasonlathoz szivem verése szolgáltatta az egyhangu
tik-takot.</p>
<p>De bár lelkem gyakran beteg volt, testileg kitünően éreztem
magamat. Egykor sápadt arcom barnapiros lett, termetem
kiegyenesedett, petyhüdt izmaim megkeményedtek s visszanyertem azt
a katonás tartást, ruganyosságot, a mozdulatok könnyüségét,
kecsességét (a miben mégis bizonyos tartózkodó, büszke feszesség is
nyilvánul), mely annyira jellemzi otthon a huszártiszteket s melyet
a bécsi garnizonban igy jeleznek: <i>stramm und fesch</i>.
Hétköznap utat csináltunk vagy gyakorlatot végeztünk, kivéve a
legforróbb órákat, vasárnap pihentünk. Nem igy a szegény párisiak.
Ezek egész héten a legkomiszabb munkát végezték s vasárnap
fegyvergyakorlatokat tartottak, tehát jóformán sohse pihentek.
Mintha a hadügyminisztérium direkt azzal az utasitással küldte
volna le a szegény ördögöket, hogy: nekem élve vissza ne küldjétek
őket.</p>
<p>A redoute-szerü kaszárnya és a falu körül az egyetlen vegetáció
az <i>alfa</i> volt. Ez az alfa olyan kenderszerü növevény, melyből
az arabok szövetet készitenek. A mi hófehér legionárius ruháink s
kincstári ingeink is ilyen szövetből készültek. Eleinte elég durva
volt, de négy-ötszöri mosás után megpuhult és kellemesen simult a
testhez.</p>
<p>De hagyjuk ezeket az unalmas részleteket s meséljük tovább az
eseményeket szárazon, röviden, a hogy szemünk előtt legördültek.
<span class="pagenum"><a name="Page_69" id=
"Page_69">-69-</a></span></p>
<p>Egy napon Meseriába staféta érkezett Ain-Szefrából. A teveháton
érkezett katona azt jelentette, hogy Ulad Szidi seik emberei s a
Beni-Lhasszen törzs, szorosan a marokkói határ mellett, föllázadtak
és Joli kapitány, az ain-szefrai térparancsnok, a ki a
legelőretoltabb s igy a legveszedelmesebb poziciót őrzi, sürgős
segitséget kér.</p>
<p>Arra a hirre, hogy egy kis háboru lesz, általános örömriadal
támadt Meseriában. A verekedést mindenki százszor többre becsülte a
butitó unalomnál.</p>
<p>A futár érkezése után egy órával már cakumpakk álltak azok a
boldogok, a kik elsősorban mérhették össze fegyverüket az
arabokkal, névszerint: a mi századunk az idegen légióból, egy
szakasz párisi és a szenegáli néger csapat.</p>
<p>Századunk vezetését Franger kapitány vette át, a minek mindenki
örült, mert ő olyan ember volt, a ki alatt a katonák sokat fáradtak
ugyan, de gyakran és kitünően kosztoltak s a mi fő, bort vagy
pálinkát mindennap kaptak. Ő katonái számára minden jót kicsikart
az intendaturától.</p>
<p>A katonák különösen azon örültek, hogy most kipróbálhatják a
Lebel-puskák értékét. A szerencsétlen arabok bizonyára nem
sejtették, hogy micsoda gyilkos erő közeledik feléjük.</p>
<p>Mögöttünk az élelmi- és lövőszert, meg vizet szállitó öszvérek
és tevék tömegével, neki vágtunk a sivatagnak. A menetet bezárták a
marhát hajtó kabilok: a friss hust hajtották utánunk.</p>
<p>Nem irom le még egyszer a sivatagon való átvonulásunkat,
<span class="pagenum"><a name="Page_70" id=
"Page_70">-70-</a></span> táborozásainkat, éjjeleinket, a mikor a
sakálok százai üvöltöztek folyton a tábor körül. Ez bizony minket
alvásunkban legkevésbbé se háborgatott. A lázadók sem háborgattak,
s mi bevonultunk Ain-Szefrába a nélkül, hogy rettentő fegyvereink
hatását kipróbáltuk volna.</p>
<p>Ain-Szefra környéke épp oly sivár volt, mint Meseriáé, a falu is
csak két öreg zsidóból állt, a kik a helyőrség számára pálinkát
mértek. De maga a kaszárnya, vagyis a redoute, egészen más képet
nyujtott. Először is az egész egy kis oázis körül volt épitve s
magas falai és vöröstetejü őrtornya messze ellátszottak a
pusztaságban. A kaszárnya udvara jóval nagyobbra terjedt, mint az
oázis, de mindenütt tele volt ültetve fával, cserjével, az épületek
és utak tiszták, mindenütt csin és rend látszott.</p>
<p>Rögtön tisztában voltam vele, hogy ez csak asszonyi hatás lehet.
Ugy is volt. És a kérdéses asszony nem volt más, mint Joli
kapitánynak, a helybeli térparancsnoknak a felesége.</p>
<p>Mindjárt bevonulásunkkor megismerkedtünk vele.</p>
<p>Estefelé volt, fáradtan és porosan érkeztünk Ain-Szefra alá.
Joli kapitány kivonultatta elénk a helyőrséget (két század turko
volt) s őrült dobolással és trombitálással fogadtak.</p>
<p>Mi szembe sorakoztunk velük, tisztelegtünk s szintén vadul
megpergettük a dobjainkat.</p>
<p>– Pihenj! – volt utána mindkét félen a kommandó. Franger és Joli
leszálltak a lovaikról, s a front előtt melegen üdvözölték egymást.
<span class="pagenum"><a name="Page_71" id=
"Page_71">-71-</a></span></p>
<p>Ekkor jelent meg madame Joli. És mily hatásosan jelent meg!
Fogadni mertem volna, hogy párisi szinésznő volt. (Később tudtam
meg, hogy egy provencei olajkereskedőnek a leánya.) Kis könnyü
kocsin jött, melyet két fehér öszvér vont. Mögötte arabs
lovászgyerek ült feszesen, összefont karokkal. Az asszony valami
könnyü, áttetsző piros foulard-ruhát viselt, melyen keresztül
vállának és karjának fehérsége csak ugy villogott. Nagy barna szeme
és hosszu szempillája volt, félig nyitott szájából elővillogtak a
fehér fogai s álla alatt egy édes kis toka gömbölyödött. Azt
mondják önök: ejnye, be jól megnézhette… Édes Istenem, akkor már öt
hónapja nem láttam európai nőt s igy érthető, hogy Joliné
megjelenése egészen elbüvölt.</p>
<p>Ugyanilyen hatás alatt lehetett Franger kapitány is, mert
azonnal torkaszakadtából kommandirozott:</p>
<p>– Présentez les armes! (Tisztelegj!)</p>
<p>Mondhatom, hogy soha ily hévvel és szabatossággal nem
tisztelegtem életemben, még akkor se, mikor boldogult
Edelsheim-Gyulay augusztus 18-án szemlét tartott fölöttünk a
Vérmezőn.</p>
<p>Az asszony megállitotta öszvéreit, átadta a gyeplőt az inasnak,
hátradőlt az ülésen s remek mosolylyal szólt:</p>
<p>– Köszönöm, kapitány. Hogy van? Kérem mutasson be a fiuknak.</p>
<p>A kapitány egész rendes bemutatást csinált.</p>
<p>– Madame Joli… Idegen légió, második ezred, harmadik zászlóalj,
első század. <span class="pagenum"><a name="Page_72" id=
"Page_72">-72-</a></span></p>
<p>Az aszony fölemelte egy kicsit a szoknyáját, csak annyit, hogy
láthattuk pici fehér vászoncipőjét és piros selyemharisnyáját és
leugrott a kocsiról.</p>
<p>– Jó napot, fiuk! – kiáltott felénk.</p>
<p>Mi csak álltunk bámulva és feszesen, de a párisiak lefőztek.
Őket, szegényeket, be se mutatták, mégis egyszerre, mint egy
sortüz, ezt kiáltották vissza:</p>
<p>– Bon jour, madame!</p>
<p>Az asszony már egészen ott állt előttünk s tisztjeink köréje
gyülekeztek, a kit nem ismert, azt bemutatták. De az asszony a
légiót nézte. A legelső volt az óriási Nielsen (ezt otthon
flügelmannak hivják), mellette állt Wladimir, utána következtem én.
Jól láttam, hogy az asszony azonnal észrevette a bronzszinü, szőke
bajuszu, nagy kékszemü norvég óriást. Csakugyan meg is
szólitotta:</p>
<p>– Mióta katona ön?</p>
<p>– Öt hónapja, madame.</p>
<p>– S mi volt azelőtt?</p>
<p>– Naplopó.</p>
<p>– S hol lopta a napot?</p>
<p>– Norvégiában.</p>
<p>Az asszony Wladimirra mutatott.</p>
<p>– Hát maga miféle náció?</p>
<p>– Orosz vagyok.</p>
<p>– Ejha, csupa jegesmedvét kaptunk volna? Mi volt azelőtt?</p>
<p>– Szerencsétlen ember.</p>
<p>– Nem rossz. S miért jött ide? <span class="pagenum"><a name=
"Page_73" id="Page_73">-73-</a></span></p>
<p>– Meghalni.</p>
<p>– Meghalni? Maga csacsi! – nevetett az asszony s konstatáltam,
hogy behizelgő, dallamos kacagása van.</p>
<p>Most következtem én.</p>
<p>– Hát maga kicsoda?</p>
<p>– Franciaország katonája.</p>
<p>– De azelőtt, a multban ki volt?</p>
<p>– Pardon, madame, a multat eltemettem. Ne bolygassuk a
halottakat.</p>
<p>– Igaza van barátom… Tiszt urak, ma nálunk vacsorálnak…
Adieu!</p>
<p>És ezzel ellebegett, mint egy tünemény… Mi pedig barakjainkba
vonultunk… Mondhatom, hogy egész este olyan különös szivfájásom
volt. Eszembe jutott régi vidám életem… a budapesti asszonyok édes
suttogásai… az a gyönyörü város ott a Duna partján… a
Margit-szigeti majálisok… csónakázások a hatalmas vizen…
atléta-bálok… a Hangli… Ez az asszony az egész európai civilizációt
egyszerre eszembe juttatta… Én pedig itt ülök egy kaszárnyai durva
vaságyon, messze bent Afrikában, a sivatag közepén… hallgatva
névtelen kalandorok állati horkolását s holnap már tán mór lovas
hurcolja magával levágott buta fejemet, Marokkó felé, diadalmi
jelvény gyanánt… Ezt a főt, melyet hajdan annyiszor szeretettel
simogatott anyám… melyre annyi szeretetteljes barackot nyomott
apám, mikor a kitünő középiskolai bizonyitványokat <span class=
"pagenum"><a name="Page_74" id="Page_74">-74-</a></span>
hazavittem… De sok szép reményt pocsékká tettem, én istenem…</p>
<p>Wladimir a bibliát olvasta, Nielsen a lámpába bámult. Kivülünk
az egész szoba aludt. Valószinüleg nagyot sóhajthattam, mert
Nielsen megszólalt:</p>
<p>– Te se tudsz aludni, Pál?</p>
<p>– Nem.</p>
<p>– Mire gondolsz?</p>
<p>– A multra.</p>
<p>– Tehát mégis fölásod a halottakat?</p>
<p>– Nem, de hisz tudod, hogy a halottak maguktól is haza
járnak.</p>
<p>– Tudom. Északi ember vagyok, hazám ködös, sötét, fanasztikus,
rémekkel és szellemekkel tele… de én nem arra gondolok. Engem a
jelen nyugtalanit.</p>
<p>Ránéztem.</p>
<p>– A fehér asszony?</p>
<p>– Az. Mikor rám tekintett, a hideg futott végig rajtam. Eszembe
jutott a dralleni fjord halászlegényének históriája. A tengerek
fehér asszonya ránézett, megigézte és megölte… Ez az asszony engem
meg fog ölni.</p>
<p>Nagy teste összeesett, lehorgasztotta fejét.</p>
<p>– Fáradt vagy? – kérdé rövid szünet mulva.</p>
<p>– Nem.</p>
<p>– Gyere ki egy kicsit az udvarra.</p>
<p>Szép holdvilágos éj volt odakint. A katonák egy része még kint
pipálgatott s hallgatta az öreg turkók előadását a marokkóiak
harcmodoráról. Az oázis fái alatt, <span class="pagenum"><a name=
"Page_75" id="Page_75">-75-</a></span> a forrás mellett csak egy
ház állott, abban lakott Joli kapitány. Világos ablakai
tárva-nyitva, a tisztikar zongora mellett énekelt és
pezsgőzött.</p>
<p>Nielsen arra vonszolt s az ablak alatt megálltunk. Éppen az
asszony ült a zongorához. Egyszerre csönd lett s az asszony lágy,
tremolázó hangon régi provencei szerelmes dalokat énekelt. Éreztem,
hogy Nielsen keze remeg. Rekedt hangon szólt:</p>
<p>– Isten látja lelkemet, nem a haláltól félek. De óriásilag izgat
az a kérdés: micsoda szerepet fog ez az asszony az én életemben
játszani? Mert fog, az bizonyos. Érzem.</p>
<p>Az ének a nóta közepén hirtelen megszakadt. A következő percben
az asszony megjelent a kivilágitott ablak keretében.</p>
<p>– Ki van ott? – kiáltá felénk.</p>
<p>– Két legionárius, – feleltem vissza.</p>
<p>– A norvég is?</p>
<p>– Igen, – felelt Nielsen és előrelépett.</p>
<p>– Látja ezt a poharat a kezemben?</p>
<p>– Látom.</p>
<p>– Hopp! Kapja el! Vigyázz! Megvan?</p>
<p>– Meg.</p>
<p>– Hozzon friss vizet a forrásról.</p>
<p>– Megérezte, hogy nézem, – morgott a norvég és futott a vizre.
Mikor visszatért, láttam, hogy az asszony a tisztek zajos,
koccintgató csoportja felé forditja arcát, de kezét hátranyujtotta
a sötétbe. És Nielsen levette käppijét és megcsókolta a fehér
kezet. Ekkor az asszony <span class="pagenum"><a name="Page_76" id=
"Page_76">-76-</a></span> kifelé fordult, átvette a vizet és egy
hajtásra megitta.</p>
<p>Nielsen egy ugrással mellettem termett. Izgatottnak látszott.
Karon ragadott s kiáltá:</p>
<p>– Gyere, feküdjünk ki a falra. Hallgassuk a pusztai sakálok
üvöltését.</p>
<p>Ez volt első jelenete az ain-szefrai drámának.</p>
<hr class="chap" />
<div class="chapter"></div>
<p><span class="pagenum"><a name="Page_77" id=
"Page_77">-77-</a></span></p>
<h2>NIELSEN ERIK SZERELME.</h2>
<p>A franciák a harmincas évektől kezdve sokat verekedtek Algir
birtokáért s egy csomó jónevü tábornokuk és hadvezérük az afrikai
iskolából került ki. A francia regényekben és szindarabokban már
komikusan stereotippá lett az az öreg, egyenes lelkü és jószivü
tábornok, a ki a saint-cyri katonai iskolából az első számok
egyikével távozván, első babérait Afrikában szerezte. Ma már ez nem
iskola a francia tisztikarnak, mert csak apró csetepatéik vannak az
arabokkal. Most már könnyü munka a győzelem. A Lebel-fegyver oly
fölényt biztosit az európainak, mely előtt eltörpül az arabsnak
halálmegvető bátorsága. Ezt láttam abban a kis városban, melybe
Ain-Szefrába való érkezésünk után három nappal indultunk.</p>
<p>Mikor elindultunk Ain-Szefrából, ezzel még nem voltam annyira
tisztában s azért egy kicsit számot vetettem magammal.
Végigfutottam multamon s belenyugodtam abba, hogy itt a marokkói
határon veszszek el és otthon sohse tudják meg, hova lettem és mely
temetőben <span class="pagenum"><a name="Page_78" id=
"Page_78">-78-</a></span> porladnak csontjaim. De mikor hajnalban a
kürtök riadója megdobogtatta szivemet s a kaszárnya udvarán
fegyvereink villogtak a kelő nap fényében: mégis az az eltökélés
támadt bennem, hogy drágán adom el az életemet. Hiuság volt ez,
vagy életösztön, ezzel nem vagyok tisztában.</p>
<p>Joli kapitány felesége is kijött bucsut venni tőlünk. Az ismert
éjjeli jelenet óta nem foglalkozott többet velünk. Tudta jól, vagy
legalább is kitalálta, hogy a norvég szivét megsebezte, s csupa
kacérságból szinte tüntetőleg kerülte a légió katonáit, holott, ha
akarta volna, mindennap találkozhatott volna velünk. S jól
számitott a kigyó, mert e magaviseletével elérte, hogy Nielsenben a
szenvedély egyre mélyebbre ásta magát. Megsápadt, szemei beestek s
szeme fehére elsárgult. S tekintetében csak akkor láttam ujra tüzet
lobogni, mikor a harcba rukkolás hajnalán az asszony megjelent
köztünk.</p>
<p>Joli kapitány bolondja volt az asszonynak s mindent megengedett
neki. Az asszony élt is az engedelemmel bőven. Ugy sétált a katonák
közt, mint egy markotányosné, s hol leereszkedőleg, hol bajtársi
bizalmassággal beszélt hozzájuk.</p>
<p>A légió frontja előtt állt meg legelőbb.</p>
<p>– Isten önökkel, uraim! Sok szerencsét!</p>
<p>Ezalatt folyton Nielsent nézte.</p>
<p>– Vigyázzanak a bőrükre! Sajnálnám, ha egy is a fübe
harapna.</p>
<p>– Engem is sajnálna? – kérdé Nielsen.</p>
<p>– Miért ne? <span class="pagenum"><a name="Page_79" id=
"Page_79">-79-</a></span></p>
<p>– Vissza fogok térni madame, ha ön parancsolja.</p>
<p>– Parancsolom! – szólt az asszony és szeme nagyot villant.</p>
<p>Azzal tovább ment fehér csipkés ruhájában. A colonne össze volt
állitva, s mi neki vágtunk a pusztaságnak.</p>
<p>– Szerelmes vagy abba az asszonyba? – kérdé Wladimir Nielsent, a
mint az előcsapatban hárman külön ballagtunk.</p>
<p>– Nem tudom megmondani, – felelt komoran a norvég, – őrületes,
vérforraló vágygyal gondolok rá szakadatlanul, s minden egyéb
vágyat és gondolatot kiöl belőlem.</p>
<p>– Kacérkodik veled, az bizonyos, de óvakodjál tőle, –
mondám.</p>
<p>– Miért?</p>
<p>– Emlékszel, mit mondott az öreg káplár Algirban: ne
foglalkozzunk az itt lakó európai asszonyokkal. A klima, párosulva
az unalommal, félbolonddá teszi őket, de minket is. Vesztünkbe
rohanunk.</p>
<p>– Hát aztán? Micsoda veszedelem várhat rám? Nyakig ülünk a
komisz életben. Mi lehet ennél rosszabb? A halál? Igy is szivesen
halok meg, bármely pillanatban, hát még ha asszony szerelme
sugározza be utolsó óráimat.</p>
<p>Wladimir fejét csóválta.</p>
<p>– Nem ugy indulsz, fiu, ez az asszony inkább gyötrelmedre
szolgál, mint örömedre. <span class="pagenum"><a name="Page_80" id=
"Page_80">-80-</a></span></p>
<p>– A gyötrelem is édes, ha ő okozza.</p>
<p>Erre nem szólhattunk semmit, annál kevésbbé, mert a távolból
porfelleg látszott, s nekünk az előcsapat zöméhez kellett vonulnunk
<i>(replier)</i>.</p>
<p>Tiz arabs lovas jelent meg. A vezetőjük nyugodtan fölszólitott,
hogy vonuljunk vissza, mert különben megbánjuk.</p>
<p>– Vigyázz! – kiáltott hadnagyunk. – Cél! Tüz!</p>
<p>Egyszerre roppantak a puskák s az arabok el voltak fujva. Kilenc
leesett a lóról s csak egy menekült, nyeregben ülve, eszeveszett
vágtatással.</p>
<p>De a kilencet hiába kerestük a földön. Az arabs ugy ül a
kengyelében, hogy ha leesik is, lábánál fogva függve marad s ha
csak megsebesült, rendesen visszamászik a lovára. De ha meghalt, hű
lova igy akkor is megmenti.</p>
<p>Egy arabs került csak a kezünkbe, a kinek a lova golyót kapott a
szügyébe és összeroskadt. Az arabs föltápászkodott, láttuk, hogy
fehér ruhája csupa vér, s vadul forgatva puskáját, közénk lőtt.
Mellettem egy legionárius, szelid, hallgatag, szolgálatkész fiu
orra bukott, néhányat rángatózott és meghalt.</p>
<p>Az arabs vad diadalorditást hallatott. Egyszerre hatan lőttünk
feléje. Elesett, végigterült a lován. Oda futottunk. Átölelve
tartotta paripája nyakát, a dühtől és a halálküzdelemtől eltorzult
arcát felénk forditotta. Nem tudtam rá nézni. Félrefordultam. Egy
tompa zuhanást <span class="pagenum"><a name="Page_81" id=
"Page_81">-81-</a></span> hallottam magam mögött. Valaki
puskatussal szétlocscsantotta a haldokló fejét.</p>
<p>– Kár a lováért, – jegyezte meg a hadnagy, – fiuk, a lovakat
egyáltalán kiméljétek, mert annak az ára az ezred pénztárába
megy.</p>
<p>– Eltemessük? – kérdé valamelyik jószivü gyerek.</p>
<p>– Lesz ennek elsőosztályu temetése, ne félj! – felelt az
őrmester s fölfelé mutatott.</p>
<p>Oda néztünk, a fejünk fölött, nem is nagyon magasan, valami tiz
sas kóválygott.</p>
<p>– Az igaz, – mondá egy katona, – ha már választani kell, inkább
a sasok egyenek meg, mint a férgek.</p>
<p>Igy csevegtünk, a mig Franger kapitány a fősereggel oda nem
érkezett, s az ügyet elő nem adtuk neki. Megnézte az elesettet,
fegyvereit, lószerszámját, nyergét a tevékre rakatta, s tovább
masiroztunk.</p>
<p>Valami hatszázra tehető azoknak az araboknak a száma, a kik
föllázadtak a marokkói határon. Ennyi fegyverest állitottak ugyanis
ellenünk sikra. Nem akarom a hadjárat leirásával önöket untatni. Az
arabok kétszer támadtak meg, mindig éjjel. Vad vágtatással rohantak
ránk, ugy számitván, hogy egyszerüen átgázolnak a táboron, s minket
betaposnak a földbe. Nálunk azonban a tábornak csak a fele aludt. A
másik fele fegyverrel a kezében őrködött s az őrszemek első jeladó
lövésére készen állt minden oldalról; a mint az őrszemeket
fölvettük, megkezdődtek a röviden és élesen roppanó <span class=
"pagenum"><a name="Page_82" id="Page_82">-82-</a></span> sortüzek.
Vaktába lőttünk, mert alig láttunk valamit. Igy is alig két-két
arabs tudott a táborig eljutni. Jól emlékszem rá, hogy egy éppen
előttem emelkedett ki a sötétségből, csak annyi időm volt, hogy
szuronyomat a lova szügyébe döfjem. A ló azonban, mely itt épp ugy
harcol, mint a gazdája, dühösen beleharapott a mellettem álló
legionárius vállába s magával rántotta a földre. Az arabs
lebukfencezett róla, egyenesen a katonák közé, de estében is
vagdalkozott hosszu késével s a fiuk meglepetten tágitottak.
Mielőtt fölemelkedhetett volna, a hadnagy revolverrel átlőtte a
koponyáját.</p>
<p>A két összetüzésben valami száznegyven arabs esett el, három
falujokat fölgyujtottuk s erre mind Marokkóba szöktek. A mi
veszteségünk huszonkét ember volt, közülök hatot a napszurás ölt
meg, leginkább a párisiak közül.</p>
<p>Mikor visszatértünk Ain-Szefrába, parádés szemlét tartottak
fölöttünk. Madame Joli ujra megjelent fehérszamaras kocsiján s a
könyökére támaszkodva, oldalt hajolva, egy szálas, tiszta fehérbe
öltözködött, érdekes, szép arcu tengerészhadnagygyal
beszélgetett.</p>
<p>Nielsenre néztem. Majd elnyelte tekintetével az asszonyt s arca
hol elborult, hol földerült, mint a föld, mikor a nyári nap gyorsan
futó felhők közt bujkál. A derü az asszonynak, a boru a
tengerésznek szólt. (Itt megjegyzem, hogy ha a légiónál tiszthiány
volt, rendesen a tengerészettől tettek át tiszteket, mert mind a
kettő gyarmati csapat, <i>troupe coloniale</i> s egy fővezetés, a
tengerészeti minisztérium vezetése alatt áll.) <span class=
"pagenum"><a name="Page_83" id="Page_83">-83-</a></span></p>
<p>– Karját, hadnagy ur! – szólt az asszony, s leszállva
kocsijáról, felénk közeledett.</p>
<p>Épp előttünk megállt.</p>
<p>– Ah, örömmel látom, hogy önök szerencsésen megjöttek, – mondá
és Nielsenre nézett.</p>
<p>A norvég egy kicsit megbiccentette a fejét.</p>
<p>A hadnagy nevetett.</p>
<p>– Bravó, asszonyom, ön, ugy látszik, nagyon jó viszonyban van a
fickókkal.</p>
<p>(Ezt a kifejezést használta: <i>gaillard</i>.)</p>
<p>Nielsen öldöklő pillantást vetett rája. A hadnagy
arisztokratikus modorban beszélt, bizonyosan előkelő család fia
volt.</p>
<p>– Istenem, miért ne? – felelt az asszony sóhajtva, – hisz
unalmamban már magam is félig katona lettem ebben a sivatagban s
bajtársaknak tekintem őket.</p>
<p>– Madame, ön annyira megszokta az uniformist, hogy ha véletlenül
egy elegáns civilember jönne ide, annak önre épp olyan varázsa
lenne, mint Európában az asszonyokra az egyenruhának, – szólt a
hadnagy.</p>
<p>– Körülbelül igaza van.</p>
<p>– Van velem civilruha is, vigyázzon, majd kisérletet teszek.</p>
<p>– Óh, nem ijedek meg, – kacagott az asszony.</p>
<p>Én nem voltam egy cseppet se szerelmes ebbe az asszonyba, de az
a sértő modor, a hogy ott előttünk bizalmaskodtak, mig a tisztek a
katonákat egyenként inspiciálták, föllázitotta a véremet. Mintha mi
nem is férfiak, hanem káposztafejek lettünk volna. Értek valamit az
<span class="pagenum"><a name="Page_84" id=
"Page_84">-84-</a></span> asszonyokhoz és tisztában voltam azzal,
hogy ez a kapitánynétól kiszámitott kacérság volt, a norvég
kinzására. Nielsenre néztem. A fiu halálsápadt volt, s láttam, hogy
patrontáskájának fölcsapott teteje (mert töltényvizsgálat is volt)
remeg. Nagy indulat háboroghatott benne. Ő is megszégyenitve érezte
magát, hogy ott álljon, mint a cövek, mint egy inas, s ne
szólhasson bele az uraságok beszélgetésébe.</p>
<p>Szerencsére a hadnagy hátra-arcot kommandirozott s mi egész
kéjjel hátat forditottunk a párnak. Az asszony elkacagta magát.</p>
<p>– Milyen ostoba ez a Trésfeu! Most én itt bámuljam a legionisták
hátát. Hozza el a legyezőmet a kocsiból, hadnagy ur.</p>
<p>Nielsen félig hátrafordult.</p>
<p>– Imádkoztam önért, látom: használt, – mondá félhangon az
asszony.</p>
<p>– Hiába imádkozott; a haláltól megmenekültem, de itt
elkárhozom.</p>
<p>– Miért?</p>
<p>– Agyonkínoz. Nem sajnál?</p>
<p>– Féltékeny a hadnagyra, maga csacsi? Előkelő, finom, müvelt
fiu, egy bretagnei grófnak a fia, csak szépen kell vele bánnom… No,
engesztelésül adok egy rózsát. Csitt!</p>
<p>A rózsa Nielsen tölténytáskájába repült. A hadnagy visszatért.
Nielsen ujra elfordult, a rózsát megcsókolta s a bluza alá
rejtette.</p>
<p>– Hová lett a rózsája? – kérdé a gróf. <span class=
"pagenum"><a name="Page_85" id="Page_85">-85-</a></span></p>
<p>– Ennek a legénynek adtam, – felelt az asszony s a legyezővel az
én vállamra ütött, – az apja hollandi kertész s ő maga is nagy
virágbolond.</p>
<p>Udvariasan visszafordultam.</p>
<p>– Köszönöm, asszonyom, hogy virágnyelven beszélt s nem nevezett
egyszerüen bolondnak.</p>
<p>A hadnagy rám nézett.</p>
<p>– Maga, barátom, kertész létére nagyon is előkelően beszél.</p>
<p>– Óh, hadnagy ur, a müveltség néha előfordul ám alacsonyabb
körökben is – és megforditva. Ismertem én már olyan grófot is, a ki
ugy beszélt, mint egy – kertész.</p>
<p>Az asszony kacagott és tovább ment. Még csak a hadnagynak
következő megjegyzését hallottam.</p>
<p>– Furcsa keverék ez a légió! Az ember náluk sohse tudja, hogy
rablógyilkossal, vagy mágnással áll-e szemközt… Meg kell szoknom
őket…</p>
<p>Tehát gróf és breton. Ennek az asszonynak különös vágya van a
normann-angol-szász keverékre. Mindegyiket magába bolonditja, a
másik segitségével. De mi lesz ennek a vége? Itt vannak a hősök: a
bretagnei gróf és a norvég katona, itt a hősnő: a provencei
asszony. Kész anyag egy Daudet-, Feuillet-regényhez, vagy egy
Sardou-drámához. Csakhogy a publikum: Wladimir és én, szorongva
vártuk az előadást. S szomoruan néztünk össze, mikor este Nielsen a
hervadt rózsát abba a médaillonba gyömöszölte, melyben édesanyja
arcképét viselte a nyakába akasztva.</p>
<hr class="chap" />
<div class="chapter"></div>
<p><span class="pagenum"><a name="Page_86" id=
"Page_86">-86-</a></span></p>
<h2>NIELSEN ERIK HALÁLA.</h2>
<p>A hadjárat fáradalmai ágyba döntöttek. A kórházba kerültem, a
hol jobb kosztot és több bort kaptam. Valami rossz láz lappangott
bennem s az orvos annyi kinint nyeletett velem, hogy félig
megsiketültem. De a lázt kikergette belőlem.</p>
<p>Bajtársaim, a mennyiben nem patroliroztak Furn-Hassza és Meseria
felé, mindennap meglátogattak. Egy hét mulva azonban már
visszamehettem a századhoz s nagy bámulatomra látom a fiukat a
kaszárnyába bevonulni a breton tengerészhadnagy vezetése alatt.
Akkor tudtam meg, hogy Villeboist, a ki könnyü sebet kapott,
szabadságolták s helyette Kerlac grófot osztották be a
századhoz.</p>
<p>Nielsen sötét arccal hallgatot ránk, miközben Wladimir a dolgot
nekem mesélte.</p>
<p>– Nem jó vége lesz a dolognak, – mondá Nielsen; – ez a breton
észrevette, hogy az asszony jó szivvel beszélget velem, s nincs az
a nap, hogy erre ne jönne, csakhogy egy kicsit diskurálhassunk. Ő
maga kérte, hogy a mi századunkhoz tegyék, csak azért, hogy a
markában tarthasson. <span class="pagenum"><a name="Page_87" id=
"Page_87">-87-</a></span></p>
<p>– Mesebeszéd.</p>
<p>– Agyrém.</p>
<p>– No, majd meglássátok.</p>
<p>A káplár lépett be.</p>
<p>– Nielsen, – szólt, – a hadnagy ur rendeletéből tudatom, hogy
maga holnap reggel hatkor szobát megy surolni Joli kapitányhoz.
Megértette?</p>
<p>Nielsen elsápadt és dacosan vetette föl a fejét.</p>
<p>– Nem.</p>
<p>– Hogy értsem ezt?</p>
<p>– Ugy, hogy nem megyek szobát surolni.</p>
<p>A káplár szeretett bennünket s jóindulattal szólt:</p>
<p>– Ne okoskodjék, Nielsen. A mi parancs, az parancs,
ellenszegülni nem szabad.</p>
<p>– Mondja meg a hadnagynak, hogy hozassa el az inasait
Bretagneból vagy a matrózait a hajóról, mert én neki szobát surolni
nem fogok.</p>
<p>Közbeléptem.</p>
<p>– Nézze, káplár ur. Elegen vannak a légióban, a kik ezt szó
nélkül megteszik, hagyjon békét Nielsennek.</p>
<p>A káplár vállat vont.</p>
<p>– Nem lehet, fiuk, a hadnagy határozottan Nielsent
emlitette.</p>
<p>– Mondtam ugy-e, hogy hiába nem jött a századhoz, – mormogott
Nielsen, – a fogát feni rám.</p>
<p>Akkor hirtelen megváltozott a hangja s igy szólt:</p>
<p>– Jól van, káplár ur. El fogok menni.</p>
<p>A káplár arca kiderült.</p>
<p>– No lássa, hogy lehet magával okosan beszélni. <span class=
"pagenum"><a name="Page_88" id="Page_88">-88-</a></span></p>
<p>Sarkon fordult s elment.</p>
<p>– Mit akarsz tenni? – kérdé Wladimir.</p>
<p>– Elmegyek, hogy az asszonynyal beszélhessek.</p>
<p>– S aztán?</p>
<p>– Ha ő is benne van a komplottban: megölöm.</p>
<p>– Őrült.</p>
<p>– Ne beszéljetek! Itt magasabb hatalmak intézkednek.</p>
<p>Azzal levetette magát az ágyára s bármit szóltunk is hozzá, nem
felelt. Reggel mi kirukkoltunk, ő pedig öt másik legionáriussal
ment a kapitányékhoz.</p>
<p>Mondhatom, hogy ez egyike volt életem legkínosabb
délelőttjeinek. Egész délelőtt nem szóltunk egy szót egymáshoz
Wladimirral.</p>
<p>Mintegy tizenegy órakor bevonultunk az erődbe, Nielsen az ágyán
hevert és pipált. Megálltam előtte.</p>
<p>– Nos, fiu, mi történt?</p>
<p>– Semmi.</p>
<p>– Suroltál szobát?</p>
<p>– Hogyne. Még pedig a kapitányné hálószobáját.</p>
<p>Leraktuk a cakkumpakkot, kipucoltunk mindent és Wladimirral a
kantinba mentünk egy kis gyomorerősitőre. Híttam Nielsent is, de
azt felelte, hogy hagyjuk őt.</p>
<p>– Aludni akarsz?</p>
<p>– Csak álmodozni.</p>
<p>Összenéztünk az oroszszal és szó nélkül távoztunk.</p>
<p>– Nos, mit szólsz hozzá? – kérdém Wladimirt.</p>
<p>– Ugy látszik, mintha ez a fiu át volna szellemülve <span class=
"pagenum"><a name="Page_89" id="Page_89">-89-</a></span> és egészen
más világban járna. Teljesen az asszony kezében van.</p>
<p>– Kár.</p>
<p>– Már miért volna kár? Igaza van a fiunak. Ha két hét mulva az
asszony megunja és elkergeti, akkor se volna kár. Legalább két
hétig boldog volt Erik. S ennek, mint jóbarátja, csak örülök.</p>
<p>– Én is örülök, csak sajnálom Eriket, mert katasztrófa lesz a
dologból.</p>
<p>Az orosz különösen mosolygott.</p>
<p>– Igaz, ez a kaland sietteti az ő halálát. Sajnálom, hogy el
kell válnunk. De nem tart sokáig. Odafönt biztosan találkozunk mi
is, a kik idelent annyira szerettük egymást. Tagliano, szegény
olasz pajtásunk, már vár s meglásd, mi is rövid időközökben Erik
után megyünk.</p>
<p>Nagyot sóhajtottam.</p>
<p>– Te tán sajnálod itt hagyni a földi életet?… szólt az orosz. –
Látszik, hogy fiatal vagy és keveset szenvedtél.</p>
<p>Éppen felelni akartam, mikor egy fiatal legionárius ült mellénk,
valami kicsapott straszburgi diák, a kit a francia időkből ott
maradt katonaszobornak megkoszoruzása miatt szakitottak le
erőszakosan Németország kebléről. Óvatosan körülnézett, aztán
németül szólt hozzám:</p>
<p>– Nagy kópé az a maguk norvég barátja.</p>
<p>– Mit beszél?</p>
<p>– Igazat. Egy asszony van Ain-Szefrában és pedig milyen remek
asszony… s az ő szeretője. <span class="pagenum"><a name="Page_90"
id="Page_90">-90-</a></span></p>
<p>– A kapitányné? Bolond beszéd.</p>
<p>– No, már kérem, ilyet ne mondjon, bajtárs. Én a saját
szemeimmel láttam mindent.</p>
<p>– Hol?</p>
<p>– A kapitányék lakásán. Én is ki voltam küldve, a lakást
surolni. Hogy csókolták egymást, az az asszony majd megfojtotta
Nielsen pajtást.</p>
<p>Vállára tettem kezemet s a szeme közé néztem:</p>
<p>– Remélem, nem pletykált senkinek?</p>
<p>– Hova gondol?!</p>
<p>– S nem is fogja senkinek elbeszélni?</p>
<p>– Isten ments, ne tartson engem olyan hitvány fickónak… Csak
maguknak szóltam, mert tudom, hogy vérszövetségben vannak…</p>
<p>– Jól van, bajtárs, számithat hálánkra, sőt barátságunkra.</p>
<p>Kezet szoritottam vele, Wladimir is, a mi a fiut nagyon boldoggá
tette, aztán gondterhesen mentünk szobánkba…</p>
<p>Tehát Erik sorsa meg van pecsételve.</p>
<p>Három nap mulva Erik fegyverpucolás közben ellőtte a balkeze
kisujjának a hegyét, az orvos bekötözte s azt mondta, hogy otthon
kisebb munkákra lehet használni.</p>
<p>Az őrmester erre a kapitányné konyhájába rendelte s mi
elvesztettük szem elől. Mintha meghalt volna ránk nézve, soha föl
se nézett a legénységi szobába.</p>
<p>Ekkor történt, hogy élemiszer-szállitmányt eszkortáltunk
<span class="pagenum"><a name="Page_91" id=
"Page_91">-91-</a></span> Furn-Hasszánba s az elgazeiri
hegyszakadékok közt az arabok váratlanul megrohantak. Verekedve
huzódtunk visszafelé a lapos földre s ott egy tömegbe állva,
szembeszálltunk a fölkelőkkel. Csakhogy akkor már huszonkét
emberünket lepuffantották, én meg puskatussal olyan ütést kaptam a
fejemre, hogy ájulva estem össze.</p>
<p>Wladimir közrefogott néhány derék fickóval, öszvérre tett s igy
megmentett. Mikor magamhoz tértem, az ain-szefrai erődben, a saját
ágyamon feküdtem, bekötözött fejjel, mely ugy kongott, mint egy
óriási üres hordó.</p>
<p>A katonaorvos konstatálta, hogy ha három nap alatt el nem
patkolok, két hét mulva berukkolhatok a századhoz. Különben
gratulált a koponyámhoz, tudakozta, hogy miféle náció vagyok s
kijelentette, hogy egy ilyen ütés alatt bármely francia koponya
pozdorjává tört volna, még az auvergneieké is.</p>
<p>A mi ezután történt, arra csak ugy emlékszem, mintha seblázamban
álmodtam volna. Magam nem szerepeltem benne.</p>
<p>Egyedül, félig alva, hevertem a legénységi szobában. A század
Joli kapitány alatt kora reggel portyázni ment.</p>
<p>Nyilik az ajtó s berohan Erik. Egyenesen az őrmester ágyához
ment, annak a hatlövetü revolverét leakasztja és kifelé siet.</p>
<p>– Erik! – szóltam gyönge hangon.</p>
<p>Hirtelen visszafordult. <span class="pagenum"><a name="Page_92"
id="Page_92">-92-</a></span></p>
<p>– Rosszul vagy, Pál? Egyszer meglátogattalak, de nem ismertél
meg. Viz kell?</p>
<p>Intettem, hogy igen. A nagy cserépkorsóból megitatott. Aztán
odatérdelt az ágyam fejéhez. Fülemhez hajolt és szólt:</p>
<p>– Ne busulj, fiu, meg fogsz gyógyulni. Az orvostól hallottam.
Biztosra veszi.</p>
<p>Azt hiszem, szomoruan mosolyogtam rá.</p>
<p>– Meg fogod látni hazádat, szülőföldedet… Isten veled, édes
fiam…</p>
<p>– Erik, hová mégy? – kérdém gyönge hangon.</p>
<p>– Hosszu utra. Isten veled!</p>
<p>Lehajolt és megcsókolt. Éreztem, hogy két könnycsepp hull
szeméből az arcomra. A kezét igyekeztem megfogni.</p>
<p>– Erik, Erik! Mi bajod?</p>
<p>– Isten veled! – fölugrott és kifutott.</p>
<p>Valami ismeretlen nagy rémület rohant meg. Föl akartam ugrani az
ágyból, de erőtlenül hanyatlottam vissza. Csak azt hallottam még,
hogy odakint riadót fujnak s a szenegáli négerek vad orditás közt
futnak fegyvereikért. Aztán elájultam.</p>
<p>Délben rázott föl a straszburgi diák, a ki, mint maródi, a
konyhába volt beosztva.</p>
<p>– Mi történt, bajtárs? – ez volt az első kérdésem.</p>
<p>– Nem tud semmit? Szörnyü dolgok történtek!</p>
<p>– Mi, mi?</p>
<p>– Nielsen agyonlőtte madame Jolit. Az asszony kikergette a
szobájából, mint egy kutyát, s kijelentette, <span class=
"pagenum"><a name="Page_93" id="Page_93">-93-</a></span> hogy
többet látni se akarja… Erre ő fegyverért szaladt, visszajött és
lelőtte… Az udvaron kergette és háromszor rálőtt a sikoltozó
asszonyra.</p>
<p>– Mi lett Nielsennel?</p>
<p>– Mikor az asszony elesett, ráborult, sirt, haját tépte, a
halottat csókolgatta, vérét szürcsölte… mikor pedig a szenegáliak
hegyibe jöttek, fölugrott és agyonlőtte magát.</p>
<p>– Meghalt?</p>
<p>– Meg.</p>
<p>… Behunytam a szememet és elhatároztam, hogy mindez csak
lázálom… Nem tudom, meddig feküdtem igy… Mikor ujra kinyitottam
szememet, Wladimir ült mellettem. Megkerestem a kezét és gyöngéden
megszoritottam.</p>
<p>– Igaz mindez? Vagy rossz álom?</p>
<p>– Álom. Igyál vizet és ne törődjél semmivel.</p>
<p>– Add ide a kezedet.</p>
<p>Megfogtam a kezét és oly édesen aludtam, mintha édesanyám
őrködött volna fölöttem.</p>
<p>Egy hét mulva egészen jól voltam, s Wladimir karján kimehettem
az udvarra. A mint a szabadban nagy lélekzetet vettem, egyszerre
tisztán emlékeztem mindenre.</p>
<p>– Wladimir, ketten vagyunk?</p>
<p>– Ketten.</p>
<p>– Hol van szerencsétlen barátunk?</p>
<p>Wladimir fölmutatott az ég kék végtelenségére.</p>
<p>– Ott. <span class="pagenum"><a name="Page_94" id=
"Page_94">-94-</a></span></p>
<p>– De eltemették legalább?</p>
<p>– A kapitány kidobatta a sivatagba. A sakálok százai marakodtak
rajta egész éjjel. Reggelre már a csontjait se találtuk meg. De én
megjelöltem a helyet, s oda járok imádkozni.</p>
<p>– Wladimir, vezess oda. Imádkozzunk!</p>
<hr class="tb" />
<hr class="chap" />
<div class="chapter"></div>
<p><span class="pagenum"><a name="Page_95" id=
"Page_95">-95-</a></span></p>
<h2>EL ÁZSIÁBA!</h2>
<p>Nielsen rémtette után türhetetlen lett a légió helyzete. Joli
kapitány vad szenvedélylyel szerette a feleségét és sötét
gyülölettel nézett minden legionistára. De különös figyelmet
szentelt azoknak, a kikről a durva ruha alatt is látszott, hogy
egykor az uri osztályhoz tartoztak. Ezeket rendelte mindig a
legkomiszabb munkára. Napról-napra kivonultunk, ásóval, kapával a
kezünkben, utat csinálni, vagy az elhatalmasodott, elburjánzott
kaktuszokat irtani. S mikor fáradtan, mint a kutyák, s éhesen
hazatértünk, az udvarban sorbaállitva appelnominal-lal, diáknyelven
katalogus-olvasással szekiroztak bennünket. Éjjel pedig rendesen
riadót fujtak, s szakadó esőben masiroztattak tiz kilométernyire és
vissza, minden cél és haszon nélkül.</p>
<p>A légió morogni kezdett. Sötét, emberevő ábrázattal álltak a
glédában s a kapitányt egy tigris tekintetével kisérték. Ez azonban
nem törődött vele, sőt annál jobban kegyetlenkedett.</p>
<p>Mikor aztán a kapitány egy részeg legionistát ököllel leütött,
akkor betelt a mérték.</p>
<p>Egy forszirozott éjjeli menetelés alatt valaki rálőtt
<span class="pagenum"><a name="Page_96" id=
"Page_96">-96-</a></span> a kapitányra, s kilőtte alóla a lovát.
Ugy lezuhant, hogy elveszitette az eszméletét.</p>
<p>A légió dermedten megállt. A tisztek és altisztek azonnal előre
futottak, s részint revolverrel, részint puskával körülállták a
kapitányt, mert azt hitték, hogy ez lázadás, s a légió mindnyájukat
masszakrirozni fogja.</p>
<p>Egy darabig farkasszemet néztünk egymással. A hold bevilágitotta
a különös jelenetet, a zord afrikai sivatag közepén.</p>
<p>A kapitány magához tért, kihuzta a kardját s kilépett tisztjei
köréből.</p>
<p>– Szakaszonként előre! Fegyvervizsgálat! – kiáltott messze
csengő hangon.</p>
<p>Igy akarta megtudni, hogy ki lőtt éles patronnal. A cél
mindnyájunk előtt világos volt. Egy éles hang megszólalt a
zászlóalj hátsó sorában.</p>
<p>– Kilőni a fegyvert, de a levegőbe! Készülj!</p>
<p>A kézbe kapott fegyverek zöreje hallatszott.</p>
<p>– Kész! A levegőbe! Tűz! – kiáltott az iménti hang.</p>
<p>A zászlóalj sortüze dördült. Tessék most fegyvert vizsgálni.
Minden puskacső egyformát mutatott.</p>
<p>A kapitány toporzékolt és kivont karddal a légiónak rohant. De
tisztjei lefogták. Egy jóképü és kedvelt fiatal hadnagy vette át a
vezetést s hazavitte a zászlóaljat. Hallgatag, komor menetelés volt
ez. A kapitány és tisztjei utánunk kullogtak.</p>
<p>Az erődhöz közel a tisztek elsiettek mellettünk s nemsokára
hallottuk, hogy odabent megfujták a riadót. <span class=
"pagenum"><a name="Page_97" id="Page_97">-97-</a></span></p>
<p>Le akarnak bennünket fegyverezni. Wladimirre néztem.</p>
<p>– Mit csináljunk? – kérdém halkan.</p>
<p>Wladimir hátrafordult.</p>
<p>– Fiuk, ez élet-halál harc köztünk és a kapitány közt, – szólt
félhalkan; – adjátok ki a jelszót, hogy az udvarban négyszögbe
állunk és lassan hátrálunk a mi kaszárnyaépületünk felé. Ha aztán
azt megszálltuk és védhetjük, akkor alkudozhatunk a
kapitánynyal.</p>
<p>A légión végigfutott a parancs.</p>
<p>– Csak az én kommandómra hallgassatok! – adta tovább
Wladimir.</p>
<p>– Megértettük! – jött vissza a felelet a sorokból.</p>
<p>Szivdobogva haladtunk be az erőd kapuján. Ott már nagy félkörben
állva vártak ránk a fegyenc-század, a szenegáli néger tirailleurök
s a spáhik csapatja gyalog.</p>
<p>A négerek előtt állt a kapitány.</p>
<p>– Jobbra át! – vezényelt a hadnagy.</p>
<p>– Négyszögbe! – felelt vissza Wladimir, s a zászlóalj
villámgyorsan karréba állt.</p>
<p>– Vigyázz! – kiáltott ujra Wladimir, – a kaszárnyánk felé lassan
hátrálj!</p>
<p>A négyszög pár másodperc alatt a házhoz ért s ajtón, ablakon
beugrált. Mire a kapitány magához tért meglepetéséből, már minden
be volt zárva, az ablakok matracokkal betömve, az ajtók gerendákkal
eltorlaszolva. <span class="pagenum"><a name="Page_98" id=
"Page_98">-98-</a></span> A Wladimirtól kiválasztott emberek a
lapos háztetőre siettek, a többi lent őrködött.</p>
<p>– Nyilt lázadás, – orditotta a kapitány. – Megálljatok
gazemberek, kipörzsöllek a fészketekből.</p>
<p>A tisztek az udvar közepén tanácskozásra gyültek össze. Jó
félóra mulva közeledett felénk a rokonszenves hadnagy.</p>
<p>– Hé, legionisták! Ki a vezetőtök?</p>
<p>– Én, Wladimir.</p>
<p>– Ön? Jó. A kapitány azt kivánja, hogy adják ki azt, a ki
rálőtt.</p>
<p>– Nem lehet. Örüljön a kapitány, hogy ép bőrrel menekedett.</p>
<p>– Ha nem fogadnak szót, ostrommal beveszi a házat és
megtizedelteti a légiót.</p>
<p>– Legyen szerencsénk! – felelt Wladimir, – majd meglátjuk, ki az
erősebb. Különben valamennyiünket el nem pusztithat s hacsak egy is
életben marad a légióból, az az egy meg fogja őt ölni.</p>
<p>– Ez az utolsó szava?</p>
<p>– Ha ellenben okos lesz, eláll minden további inkviziciótól és a
mai lövést csak figyelmeztetésnek veszi, akkor mi is visszatérünk
az engedelmesség utjára.</p>
<p>Hangját mindenki hallotta, a ki az udvarban állt.</p>
<p>– Még tán bocsánatot is kérjek a légiótól? – kiáltott a
kapitány. – Hadnagy ur! Szakitsa meg az alkudozásokat. Majd az én
gondom lesz, hogyan bánjak el a lázadókkal.</p>
<p>A tisztek visszavonultak; az erőd falaira dupla <span class=
"pagenum"><a name="Page_99" id="Page_99">-99-</a></span> őrszemeket
helyeztek el, az udvar és a kapu őrizetére a senegáliakat
rendelték, a kik nagy tüzeket raktak. Wladimir öt embert a háztetőn
hagyott vigyázni, a többi pedig lement a nagy kaszárnyaterembe, a
helyzetről tanácskozni. A vad fickók arcán egy kis meghökkenés
mutatkozott. Tudták, hogy nagyot mertek s ha most okosan nem
viselik magukat, számukra se irgalom, se kegyelem.</p>
<p>Wladimir fölhágott egy ágyra s szólt:</p>
<p>– Bajtársak! Itt az ideje, hogy higgadtan számot vessünk
magaviseletünk következményeivel. Ha kiadjuk Fernandezt, a ki a
kapitányra rálőtt, agyonlövik, az bizonyos. Azt pedig nem
engedhetjük meg, hogy ő meghaljon, holott a kapitánynak a hajszála
se görbült. Mi tehát az ő ügyével közösséget vállalunk, vagyis a
lázadás utjára lépünk. Mi vár ránk? Vagy megostromolják a házat s
akkor nagy vérontás lészen, vagy ki akarnak éheztetni s ezt nem
várjuk be. Egy golyó a szivben: sebaj, katonahalál. De az éhségtől
összeroskadni: ocsmány dolog. Ha tehát huszonnégy óra alatt nem
támadnak, akkor előkészületeket teszünk a kitörésre. Cakkumpakk
neki vágunk a sivatagnak, Tunisz felé s ott beállunk a bey
hadseregébe…</p>
<p>– Ha kell, beállunk töröknek! – kiáltott egy olasz.</p>
<p>– Jobb életünk lesz, mint ebben az istenverte sivatagban, a hol
még hozzá rugdalnak bennünket, mint a kutyát, – folytatta Wladimir.
<span class="pagenum"><a name="Page_100" id=
"Page_100">-100-</a></span></p>
<p>– Ugy van, helyes! Jól beszél! – kiabálták a katonák.</p>
<p>A háztetőről sietve jött le egy őr s jelentette:</p>
<p>– Egy spáhitiszt, két legénynyel, most vágtatott el Furn-Hassza
felé…</p>
<p>– Segitségért ment, tehát ostromolni fognak.</p>
<p>– Jó, csak jöjjenek!</p>
<p>Harci láz villant meg a szemekben. Wladimir megvárta, mig a zaj
lecsillapul, aztán folytatta:</p>
<p>– Első dolgunk, számba venni élelmiszereinket s beosztani.
Mindenki hordja ide az elemózsiát.</p>
<p>Nagy sürgés-forgás volt egy darabig s a földre teritett
katonaköpenyeken valami háromszáz prófunt halmozódott össze. A
mihez száznyolcvanan voltunk.</p>
<p>– Hogy állunk viz dolgában?</p>
<p>Szerencsére távollétünkben az otthon maradt maródiak az összes
dézsákat telehordták vizzel s igy ezzel is bőségesen el voltunk
látva.</p>
<p>– Bajtársak, e perctől kezdve tilos a mosdás. A vizes-dézsákat
is állitsátok ide sorba… Reggel, délbe, este kap mindenki egy karaj
kenyeret és egy pohár vizet. A kiosztásra Galambos felügyel
Pillerrel, Krebákkal, Zimmermannal és Szigorinnal. Ők ügyelnek arra
is, hogy napközben a készletet senki meg ne dézsmálja… Jó lesz
igy?</p>
<p>– Jó, jó! – kiáltottak a katonák.</p>
<p>Egy vén legionista a fejét csóválta.</p>
<p>– Én azt mondom, parancsnok, hogy vágjuk ki <span class=
"pagenum"><a name="Page_101" id="Page_101">-101-</a></span>
magunkat, mielőtt a segitség megérkezik. Most több sánszunk van a
szabadulásra.</p>
<p>Wladimir intett, hogy nem.</p>
<p>– Maradjunk csak. Azt hiszem, hogy még békésen is elintézhetjük
az ügyet, anélkül, hogy egyetlen bajtársunkat is föláldoznók…</p>
<p>– Bár ugy lenne, de én nem hiszem. Nekem különben teljesen
mindegy, most gebedek-e meg, vagy tiz év mulva. Csak dohányom
legyen.</p>
<p>Ez a cinikus öreg katona egy Marnier nevü, kalózpofáju belga
volt, a legnagyobb zsivány a légióban. De nem pénzt, csak pálinkát,
dohányt és prófuntot lopott. Ezt is hirtelen abbahagyta már jó idő
óta. Mivel én sokszor adtam neki dohányt, irántam különös
jóakarattal viseltetett. Soha nem tegezett és a jelenlétemben nem
káromkodott, pedig a légióban ugyancsak divatban volt a káromkodás,
a világ összes nyelvén.</p>
<p>Hajnalhasadtakor ketten kerültük föl Marnierrel őrnek a
háztetőre. Nem igen voltam beszédes hangulatban. Államat a puskámra
támasztva, bámultam a fölkelő napot. Egyszerre csak megszólal
Marnier:</p>
<p>– Bajtárs, valami titkot akarok önnek elárulni.</p>
<p>– Beszéljen.</p>
<p>– Titkom az élelmezési kérdésbe vág. Tudja-e, hogy a légió
házából alagut vezet az erőd élestárába?</p>
<p>– Most hallom először.</p>
<p>– Ugy bizony. Mikor először ide kerültünk, egy távozó barátom
három pakli dohányért elárulta, hogy az alagut az ő ágya alatt
kezdődik s az éleskamra faláig <span class="pagenum"><a name=
"Page_102" id="Page_102">-102-</a></span> ér, s ajánlotta, hogy
folytassam. Meg is tettem. Be is fejeztem.</p>
<p>– Mivel?</p>
<p>– Szuronynyal.</p>
<p>– Nehéz lehetett.</p>
<p>– Próbált embernek nem nehéz. Ceutában gályarab voltam, s onnan
ily alaguton szöktem meg. Mióta itt vagyok, hat kilóval hiztam,
mert pompásan élek… és okosan… csak annyit eszem, hogy észre ne
vegyék a hiányt. Csak az a bajom, hogy a mult héten a két
szomszédom, két akasztófára való spanyol észrevette, hogy éjjel az
ágy alá bujok és eltünök. Rám lestek és rám rontottak… Most már
őket is élelmeznem kell… Ugy látszik, a sergent-fourrier, meg a
sergent-major, a kik onnan a szakácsnak kiadnak, maguk is lopnak,
mert különben a mi nyomainkat észrevennék.</p>
<p>– Hát miért árulja el mindezt nekem?</p>
<p>– Miért? Ön ugy se osztozkodik a lopott holmin, azt tudom. Aztán
meg, ha csakugyan a kiéheztetésünkhöz fognak, akkor, ha önnek
tetszik, áthordhatjuk az egész kamarát ide.</p>
<p>– Helyes. Egyelőre ne szóljon senkinek. Majd, ha ugy fordul a
dolog, figyelmeztetem Wladimirt.</p>
<p>– Helyes. Csak azt akartam elérni. Most már egy becsületes ember
is tud a dologról, nemcsak az a két spanyol gézenguz.</p>
<p>Reggel, a mikor a <i>distributiont</i> (élelemkiosztás) fujták,
a legionisták sovár szemmel nézték a konyha körül sürgő
bajtársaikat, kezükben a párolgó csajkával. <span class=
"pagenum"><a name="Page_103" id="Page_103">-103-</a></span> Morogva
rágódtak a karaj kenyeren és itták hozzá a vizet.</p>
<p>– Tetszik egy kis sajt? – sugta Marnier.</p>
<p>– Köszönöm, nem eszem.</p>
<p>Éreztem, hogy a sajtevés bajtársaim cserbenhagyásával volna
egyenlő. Nem akarok különb kosztot, mint az övék.</p>
<p>Délfelé nagy bámulattal látjuk, hogy a kiküldött spáhik
visszatérnek, s közöttük egy staféta lovagol, öt afrikai
lovas-vadász kiséretében.</p>
<p>Mi történt?</p>
<p>A staféta, egy chasseur-tiszt, a kapitány házába ment. Egy
negyedóra mulva látjuk, hogy egy fiatal hadnagyunk sietve közeledik
felénk.</p>
<p>– Hej, legionisták, ott van Wladimir?</p>
<p>– Itt vagyok, hadnagy ur.</p>
<p>– Parancs jött a tengerészeti minisztériumtól, a légió azonnal
megy Szidi-bel-Abbeszbe, onnan Oránba és onnan Tonkinbe…</p>
<p>– Tonkin? Tonkinbe megyünk?… Halljátok, fiuk… Ázsiába
megyünk…</p>
<p>Egy legionista a levegőbe dobta a sapkáját.</p>
<p>– Hurrá, Tonkin!</p>
<p>– Hurrá, hurrá! – kiáltott a sereg, mely e percben már
zsufolásig megtöltötte a háztetőt.</p>
<p>– Mi történt Tonkinben? – kérdém a hadnagyot.</p>
<p>– Lázadás… Háboruba megyünk…</p>
<p>– Vive la guerre! Éljen a háboru! <span class="pagenum"><a name=
"Page_104" id="Page_104">-104-</a></span></p>
<p>Mikor a zaj lecsillapult, Wladimir szólalt meg:</p>
<p>– De hadnagy ur, előbb talán el kellene intézni ügyünket a
kapitánynyal.</p>
<p>– Törődik is veletek a kapitány… áthelyezték a
tengerész-gyalogosokhoz, a hol azelőtt szolgált s azonfelül a
legutóbbi hadjáratért becsületrendet kapott.</p>
<p>– Nem akar bosszut állni?</p>
<p>– Eszeágában sincs. Azt mondta, mit okoskodjék tovább veletek,
ugy is ott vesztek mind Tonkinben.</p>
<p>– Becsületszavára?</p>
<p>– Becsületszavamra. Ha legkisebb bajotok történik, én állok a
lázadás élére.</p>
<p>– Hurrá, éljen a hadnagy!</p>
<p>Igy ért véget szerencsésen a lázadás. A kapitány még az este ott
hagyott bennünket s a chasseurökkel Szidi-ben-Abbeszba utazott. Mi
pedig bucsulakomát csaptunk, dupla adag rummal… A mi azonban a két
spanyolnak nem volt elég, mert egy hordó rumot loptak az alaguton
át, s azt egy félóra alatt többedmagukkal megitták… A miből óriási
verekedés lett, az egész garnizonnak bele kellett avatkoznia. De
már későn volt… a két spanyol agyon volt verve. Azt hiszem, Marnier
keze benne volt, mert a vén közkatonában volt bizonyos zsivány
becsületérzés s komisz dolognak tartotta akkor is lopni, mikor ugy
is jól ment a sorsuk.</p>
<p>Jegyzőkönyvet vettek föl az esetről, s meginditották a
vizsgálatot. Máig sincs befejezve. Egész szolgálatom alatt ilyen
ügyekben egyetlen komoly vizsgálatot <span class="pagenum"><a name=
"Page_105" id="Page_105">-105-</a></span> se láttam. Ki törődött
ennek a nagy csürhe kalandornak az életével?</p>
<p>… Tán csak nekem jutott az eszembe, mikor a két olaj-barna fiut
véresen kiteritve láttam, két granadai vagy barcellonai
öregasszony, a kik mától kezdve hiába várják haza a kedves
fiukat.</p>
<hr class="chap" />
<div class="chapter"></div>
<p><span class="pagenum"><a name="Page_106" id=
"Page_106">-106-</a></span></p>
<h2>TONKIN FELÉ.</h2>
<p>Hajnalban utrakeltünk Szidi-Bel-Abbesz felé, homoksivatagon,
kaktuszokkal benőtt földeken és sziklás, kemény talaju vidékeken
keresztül. Leirtam már ezt az afrikai marsot, nem akarok ujra
rátérni, de azt mondhatom, hogy volt mit cipelnünk. Mindegyikünk
hátán egy óriási, fekete vitorlavászon-borju, tele a holmikkal,
minden második ember egy összegöngyölitett sátrat visz, a kinek
nincs sátra, az viszi a főzőkészüléket. A sátor és borju negyvenkét
kiló. Ehhez jön a Lebel-fegyver, magazinjában nyolc patronnal, négy
és fél kiló, azonkivül még kilencven töltény. Ha hozzá veszem a
kétliteres kulacsot, melyet reggel mindig megtöltöttünk vizzel
(ebből főztünk levest, kávét, ittunk és mosdottunk), hát
beláthatják, hogy a szegény legionárus ugyancsak görnyedt a hosszu
mars alatt, – néha ötvenkét kilométert is tettünk egy nap
alatt.</p>
<p>Szidi-Bel-Abbesz egy közönséges arabs város, melynek már vasuti
állomása is van. Ha csak szabad időm volt, az állomásra mentem s
bámultam a vonatok jövését-menését. Rosszul fejeztem ki magamat.
Nem bámultam, valósággal élveztem, mert abba az édes illuzióba
<span class="pagenum"><a name="Page_107" id=
"Page_107">-107-</a></span> ringattam magamat, hogy Európában
vagyok. Különben pedig a városon kivül, rozoga barakkokban laktunk,
melyeken keresztülfujt a szél és beesett az eső. De ez még hagyján.
Karácsony felé közeledtünk s gyakran dühöngött a bóra, a mely
lehütötte a hőmérsékletet s havat hozott. A barakktábor körül
kiállitott őrök sokszor dermedten rogytak össze s a patrol hordta
be őket a helyükre.</p>
<p>Mondanom se kell, hogy én és Vladimir boldogok voltunk a hó
láttára. Orosz és magyar hazánk jutott eszünkbe, a csengő szánok, a
vadászatok, a korcsolyázás. S karácsony este egy kis fát
gyujtottunk a barakkban, nagy bámulatára elvadult társainknak, a
kik bizonyára azt se tudták, hogy micsoda ünnep van ma. Vladimir
egy kis Szűz Máriás amulettel lepett meg, én pedig őt egy csinos
fapipával, melybe belefaragtam a nevét. Sőt Marniernek, a vén
belgának is vettünk közös erővel két pakli dohányt s egy üveg
pálinkát.</p>
<p>Éjfélkor pedig elmentünk a dominikánusok kis templomába misére.
Társaink, a kik nem voltak szolgálatban, az abszinttől félig
ittasan hevertek, vagy daloltak a barakkokban. Dupla porció
abszint: ez jelentette náluk az ünnepet.</p>
<p>A légió rakoncátlan legényei és az arab lakosság közt
folytonosak voltak a surlódások. Uj év előtt az ezredes parancsba
adta, hogy elvárja, hogy az esztendő első napján a légió
tisztességesen viseli magát. Nagy oka volt erre az ezredesnek, mert
az ujévet a légió rendkivüli kihágásokra szokta felhasználni. Ugy
volt most is. Életveszélyes <span class="pagenum"><a name=
"Page_108" id="Page_108">-108-</a></span> volt e napon
Szidi-Bel-Abbesz utcáin mutatkozni. A légió részeg katonái
bajonettel hadonászva tántorogtak ide-oda és mindenkit inzultáltak.
Ebből nagy verekedések támadtak, s estig hét arabot és két spanyolt
öltek meg. Az arabokról jegyzőkönyvet vesznek fel, s ezzel az ügy
el van intézve, a spanyolok dolgában egy kis vizsgálat is volt, de
a vége mégis csak jegyzőkönyv, melyből kiderül, hogy a
szerencsétlen hispániai öngyilkos lett, vagy szivszélütés ölte
meg.</p>
<p>Mi ebéd után Vladimirrel kávéházba mentünk s ott sakkoztunk
estig egy müvelt arabbal, a ki Párisban a Louis le Grand-liceumot
is elvégezte. A városban is vacsoráltunk s utána egy kis puncsot
eresztettünk meg. Éjfél tájban óriási zenebona támadt. Egy csapat
legionárius, abból a kiéhezett, elzüllött fajtából, mely egy korty
pálinkáért odaadja a kenyerét, betört a vásárcsarnokba rabolni. A
bent levő két arab őr revolveréhez kapott s két legionistát
halálosan, négyet könnyen megsebesitett. Mire a katonaság
megérkezett, az épek mind elillantak s csak a haldoklók és
sebesültek jajgatása hallatszott. A két arab őr a szó szoros
értelmében darabokra volt tépve, vagdalva. A nagy kravallra a
lebujokból mind oda tódultak a legionisták s a sebesültek
elszállitása alatt szitkozódva fenyegették az arabokat, hogy
fölgyujtják a várost. Az ezredes riadót fuvatott s turkókkal
összeszedette és a táborba vitette az összes legionistákat.</p>
<p>Hogy kik vettek részt a betörésben, sohse lehetett megtudni. A
halottakat eltemették, a sebesültek fölgyógyultak, de nem
árulkodtak, néhány jegyzőkönyvet fölvettek <span class=
"pagenum"><a name="Page_109" id="Page_109">-109-</a></span> – s
ezzel vége volt. Annyi azonban bizonyos, hogy a rablásban Marnier,
az öreg csirkefogó benne lehetett, mert három napig olyan
fenomenális borjubecsinált levest főzött nekünk, sok karfiollal,
hogy (mint az öreg magát kifejezte) még a köztársaság elnöke is azt
mondta volna: <i>Édes Marnier, adjon még egy tányérral</i>.</p>
<p>Az öreg ragaszkodott hozzánk, mint egy hű kutya, mert emberileg
bántunk vele s a viselt dolgait sohse bolygattuk. Az pedig sokat ér
a légióban, ha az embernek egy ilyen félelmes, mindenre elszánt,
semmitől vissza nem riadó protektora van.</p>
<p>A véres ujesztendőnek mégis lett egy eredménye: parancsnokságunk
megsürgette az ezrednek Tonkinbe való elszállitását. Az ellátás ez
időben roppant rossz volt. Ha egy arab kereskedőnek nem csináltam
volna francia fogalmazványokat, a mivel pár frankot kerestem,
jóformán folyton koplaltunk volna Wladimirrel. Az idő se kedvezett.
Éjjel hó és fagy, nappal folytonos eső. S a légiót rossz
magaviselete miatt szigoritott szolgálattal büntették. A szolgálat
áll reggel hólapátolásból, aztán őrtállásból. Két óra helyett három
óra hosszat kellett őrtállani s félig megdermedve kerültünk vissza
az őrszobába, helyesebben őrsátorba, melynek összes butorzata két
pad, ezen kucorgunk, igyekezvén, hogy lábunk a tócsákba ne érjen,
melyekkel a föld tele van.</p>
<p>Ezekben a napokban tüzte fel az ezredes Joli kapitány mellére a
becsületrendet, ugyanakkor egy őrmester <i>médaille militaire</i>-t
kapott. A dolog nagy parádéval történt, a város főpiacán
kirukkoltak a spáhik, a turkók <span class="pagenum"><a name=
"Page_110" id="Page_110">-110-</a></span> és mi. A parádét a spahik
ezredese vezényelte. Befelé fordulva négyszöget képeztünk. A
négyszög egyik oldala turkókból, két oldala a légióból, negyedik
oldala spahikból állt – ezek voltak a legszebbek, lóháton,
vörös-fehér burnuszszal. A négyszög közepén legelől foglaltak
helyet Joli kapitány, mellette az őrmester, mind a ketten kivont
karddal. Mögöttük állt egy-egy tiszt a spahik, turkók és a légió
zászlajával. Ezek mögött az összes dekorált tisztek és altisztek,
szintén kivont karddal. Az ünnepeltek előtt állt a két ezredes. Az
egyik csengő hangon, francia modorban nagy beszédet vágott ki,
melyben sűrűn szerepelt a <i>zászló becsülete, Franciaország
dicsősége, a nemzeti hagyományok, a gall vitézség</i>. A beszéd
után a keresztet Joli kapitány mellére tüzte, kivont kardjával
kétszer vállon ütötte, megölelte és két orcáján megcsókolta. A
zenekar a <i>Marseillaiset</i> játszotta, mi tisztelegtünk. Az
őrmester se lovaggáütést, se csókot nem kapott, csupán kézszoritást
és <i>Marseillaiset</i>. A civil közönség levett kalappal nézte a
parádét s hallgatta utána a Carnot dicsőitésére készült <i>Père la
Victoire</i>-t, melyet akkor már Paulus világszerte hiressé tett.
Megjegyzem, hogy a zenekar se a Marseillaiset, se az utóbbit nem
tudta tisztességesen eljátszani.</p>
<p>A napok és hetek unalmasan teltek. Közben az orvos megvizitált
és kiválogatta azokat, a kik a tonkini szolgálatra alkalmatlanok.
Érdekes volt a légió egy tonkini zászlóaljának a visszaérkezése.
Kétszázkilencvenheten mentek el innen egy év előtt és
nyolcvanhárman tértek vissza. Összenéztünk Wladimirral, mikor egy
tonkini <span class="pagenum"><a name="Page_111" id=
"Page_111">-111-</a></span> legionista ezt nekünk elbeszélte. Ez a
biztos halál. A hazajöttek is száraz, kiaszott, sárga alakok
voltak, mint a kisértetek. A halál csiráját hordták ők is magukban.
Sokat beszéltek a kiállt veszedelmekről, a mi csak fokozta a
vágyunkat, hogy oda jussunk.</p>
<p>Február vége felé tavaszodni kezdett, gyönyörü lett a természet,
s délben már nagy melegek jártak. Ez időtájt kaptuk meg uj, tonkini
egyenruháinkat, mely áll egy teljes sötétkék ruhából, duplasor
sárga gombbal; sapka helyett vászonból készült, parafával bélelt
angol sisakot kaptunk. Nincs az az egyéves önkéntes, a ki október
elsején jobban feszitsen a Koronaherceg-utcán, mint a hogy mi
feszitettünk végig a kis arabs városon. Mindenki utánunk nézett, s
nem egyszer hallottam az asszonyoktól: <i>Szegény fiuk!</i> Sok
ezer délceg legényt láttak már ezek innen elvonulni, a kik közül
csak néhány szomoru rom tért vissza.</p>
<p>Mióta a tonkini uniformist megkaptuk, nem kellett szolgálatot
tennünk, urizálhattunk egész nap, csak éppen pénzünk nem volt
hozzá.</p>
<p>Még a general de division látogatásán kellett átesnünk.
Váratlanul jött és éjjel allarmiroztatott bennünket, s
<i>feldmässig ausgerüstet</i> kellett kivonulnunk. Fél egykor
fujták a riadót és reggel 5 órára voltunk készen. Akkor is
hiányzott a tiszteknek és altiszteknek a fele. Furcsa kis
állapotok!</p>
<p>Végre március 14-ikén vasutra ültünk. Szokás szerint az egész
garnizon, csengő zenével, az állomásra, <span class=
"pagenum"><a name="Page_112" id="Page_112">-112-</a></span> kisért,
és ott elbucsúztatott. Könnyü szivvel hagytuk ott az utálatos
várost.</p>
<p>Oránba robogtunk. A kikötőben ott lebegett a <i>Bien-Hoa</i>
nagy hadi szállitógőzös, mely minket Tonkinbe volt viendő. Mikor
már a parton álltunk sorban, várva a behajózást, futva jött utánunk
a kaszárnyából egy altiszt. Az inspekciós tiszt küldte, mert egy
csomó legionistának levele volt. A jószivü fiu sietett, mert tudta,
hogy most már hónapokig nem kaphatnak hirt hazulról.</p>
<p>Képzelhetik meglepetésemet, mikor az őrmester az én nevemet is
szólitja.</p>
<p>Levelem volna nekem, a kinek senkije sincs a világon? Megdobbant
a szivem, éreztem, hogy a vér az arcomba fut.</p>
<p>Hát nem vagyok elég jól eltemetve? Ki érdeklődik irántam? Hogy
tudott kiásni?</p>
<p>Egy hang a sötétségből, egy árny a multból. Istenem, mi lehet
ez? Taszit-e tovább az utamon, vagy visszahí?</p>
<p>Átvettem. Női irás volt, Budapestről jött. Reszketett a
kezemben.</p>
<p>– Mi az? – kérdezte Vladimir.</p>
<p>– Levél hazulról.</p>
<p>– Kitől?</p>
<p>– Sejtelmem sincs.</p>
<p>Milyen kis kapu az a levél, s a mult összes emlékei egész
rajokban tódulnak ki rajta. Éreztem, hogy gyengülök,
elérzékenyülök. <span class="pagenum"><a name="Page_113" id=
"Page_113">-113-</a></span></p>
<p>Eh, torlaszoljuk el a kaput, nincs mult. Meghaltam! – mormogtam
magamban s a levelet olvasatlanul összetépve, beledobtam a kikötő
piszkos vizébe.</p>
<p>A szennyes áradat magával ragadta – én félrefordultam.</p>
<p>Tiz perc mulva a hajón voltunk, a gőzkürt tompán búgott, a
<i>Marseillaise</i> csengett, a hajó megmozdult s mi Vladimirrel,
épp ugy, mint a többiek, lobogtattuk a zsebkendőt. Kinek?… Hm…
Senkinek… Afrikának.</p>
<hr class="chap" />
<div class="chapter"></div>
<p><span class="pagenum"><a name="Page_114" id=
"Page_114">-114-</a></span></p>
<h2>BU-LAM ISTEN.</h2>
<p>Harmincnégy napig utaztunk a <i>Bien-Hoa</i> nevezetü hajón, mig
végre megérkeztünk Szaigonba, Indo-Kinának francia kézben levő
részére. Az utazást nem részletezem. A hajó annyira tele volt, mint
egy kiránduló gőzös, mely vasárnap este Visegrádról Budapestre
hazatér. A mi annyit jelent, hogy folytonos zürzavar,
taszigálódzás, rendetlenség közt éltünk egy hónapon át. A szuezi
csatornán és a Vörös-tengeren iszonyuan szenvedtünk a hőségtől, az
Indiai tengeren egy kis tajfun táncoltatott meg bennünket,
Kolombóban pedig öt legionárius a tengerbe ugrott s a partra
uszott, hová nem lehetett őket követni. Ezek voltak az utazás főbb
eseményei. De mindez minket nem érdekelt, mi a rejtélyes Ázsia felé
szegeztük vágyakozó tekintetünket, hol a legérdekesebb kalandokra
számitottunk.</p>
<p>Mondanom sem kell, hogy rendkivül boldogok voltunk, mikor ujra
szilárd szárazföldet éreztünk a lábunk alatt, s a hajó zsufoltságát
a tengerészeti gyalogság pompás, tágas, modern kaszárnyájával
cseréltük föl. Az udvar közepén egy nagy medence volt, tele friss
vizzel, ebben annyiszor megfürödtünk, a hányszor csak ráértünk;
<span class="pagenum"><a name="Page_115" id=
"Page_115">-115-</a></span> különben a szennyesünket is ebben
mostuk. A medence egyuttal büntetésül is szolgált, persze nem az
altisztekkel, hanem csak a magunkfajta közlegényekkel szemben. Ha a
légionisták közül valaki ugy viselte magát, hogy a bajtársi
szellemet megsértette, a többiek kilestek egy alkalmas pillanatot s
ruhástul a vizbe dobták (mint a császárság alatt a spicliket a
Szajnába); megtörtént, hogy cakkumpakk katonákat, fegyverestől a
vizbe dobtak. S a legszigorubb inkvizició se tudta a tetteseket
kideriteni; maga a szenvedő fél se mert árulkodni, mert akkor
egyszerüen – ujra beledobták. Kétszer, háromszor, mig be nem fogta
a száját.</p>
<p>Szaigonban április közepén már olyan meleg volt, mint nálunk
juliusban. Mi vár itt ránk majd nyáron! Előre is borsódzik a hátam.
A város különben csinos, van egy európai nivón álló állatkertje,
egy Gambetta-szobra, mely kisebb, de jobb, mint a párisi
Gambetta-szobor. Wladimirral egyszer kimentünk, megizlelni a kinai
konyhát. Potom pénzért kaptunk két tojást, szamarit (valami
rizskásás hust), gombócot, mely belül gyümölcscsel és mézzel van
töltve, s ittunk rá jó sok sum-sumot, vagyis rizspálinkát. Ez
különösen Marniernek izlett s két este holtrészegen szállitottuk
haza.</p>
<p>Pár nap mulva ujra a <i>Bien-Hoára</i> mentünk, mely most már
ágyukkal volt ellátva, s elindultunk Hai-Fongba, a pirátok ellen. A
<i>Bien-Hoán</i> három napig haladtunk, akkor ágyunaszádokra tettek
át s ugy mentünk a Sárga folyamon egész Fu-Lang-Tongig. Elől ment a
kommandáns hajója, orrán a kinai révkalauzzal, <span class=
"pagenum"><a name="Page_116" id="Page_116">-116-</a></span> a ki
jobb- és balkarjának emelgetésével dirigálta a kormányost. A
vezérhajó után egy egész kis flotta uszott, tele legionistákkal,
tengerész-katonákkal és anami gyalogsággal. Ha valami gyanus részre
érkeztünk, csónakot le, s mind a két oldalra egy-egy század anamita
legény ment ki, a kik majom-ügyességgel átkutatták a környéket, s a
part mentén futva kisérték az ujra elinduló hajókat.</p>
<p>Egy izben szintén kiszállt, éppen a mi hajónkról, egy anamita
káplár tiz legénynyel, hogy a baloldali gyanus bokrot egy kissé
megzörgesse. Ez a káplár nagyon intelligens benszülött volt, a ki
államsegélylyel az 1889-iki párisi kiállitást is meglátogatta. Alig
haladtunk tovább száz métert, látjuk, hogy a mi káplárunk
embereivel megjelenik a parton, s szörnyen integet. A hajó megállt,
a csolnakot leeresztették, s a csapatot visszahozták.</p>
<p>– Mi baj, káplár? – kérdé az anamiták főhadnagya, egy kolerikus
délfrancia.</p>
<p>– Főhadnagy ur, én nem vállalok az embereimmel szolgálatot, mig
a nap le nem nyugszik és ujra föl nem kel.</p>
<p>– Ugyan miért, gyermekem? – kérdé a főhadnagy.</p>
<p>– Mert láttam Bu-Lam istent, egy malacfejjel a szájában.</p>
<p>– Bu-Lam? Miféle isten az?</p>
<p>– Az nekem istenem, a kit imádok, a kit a malacfejjel
megbecstelenitettek; nem akarom, hogy szerencsétlenség <span class=
"pagenum"><a name="Page_117" id="Page_117">-117-</a></span> érjen,
s azért ma nem teszek olyan dolgot, a mihez az isten segitsége
szükséges.</p>
<p>A francia dühbe jött.</p>
<p>– Eh, lári-fári, neked nem Bu-Lam az istened, hanem én. Előre,
mars vissza!</p>
<p>Az anamiták morogtak.</p>
<p>– Főhadnagy ur, én nem vagyok gyáva; nézze, itt a mellemen a
katonai érem; én öt sou zsoldért szolgálok, holott odaát, a
pirátoknál, minden levágott fehér fejért tiz frankot ád a
mandarin.</p>
<p>– Visszamégy, vagy nem?</p>
<p>– Nem!</p>
<p>– Nesze!</p>
<p>És a kezében lévő sétapálcával ugy vágott rajta végig, hogy
arcából kibugygyant a vér.</p>
<p>Az anamita káplár hátratántorodott és meghorkant benne a vad
indulat. Öklei összeszorultak. Társai elorditották magukat és
nagyot toppantottak. De különben helyben maradtak, főképp mert egy
pillanat alatt négy legionista állt előttük szegzett
szuronynyal.</p>
<p>A káplár bő ujjasába törölte kiserkedt vérét és szólt:</p>
<p>– Agyonüthetsz, uram, de nem megyek.</p>
<p>A kolerikus francia talán közéjük rohant volna bottal, de a mi
parancsnokunk elvonszolta. Ugyanakkor hangzott a parancs:</p>
<p>– Légió! Második szakaszból tiz önkéntes Wladimirral kimegy!
<span class="pagenum"><a name="Page_118" id=
"Page_118">-118-</a></span></p>
<p>Az első jelentkező persze én voltam. Utasitásunk az volt, hogy a
folyam partján haladjunk fölfelé s egypár járóőrt küldjünk kissé
beljebb.</p>
<p>A csónakot a tiz legionista ugy lenyomta, hogy a viz egészen a
pereméig ért. Az orrán állt Wladimir, s figyelmesen fürkészte a
hallgatag parti őserdőt, mely felé a matrózok egyenletes
evezőcsapásai vittek.</p>
<p>– Nom d’un chien, – káromkodott Marnier, – többet nem
borotváltatom magamat anamitával. Vad ember ez mind s gyülöli a
fehéret. Egyszer eszébe jut valami, krik, egyet vág, aztán elszalad
a fejemmel a mandarinhoz.</p>
<p>Schulz, egy hórihorgos porosz, az ő komikus franciaságával
megszólalt:</p>
<p>– Nyugodt lehetsz, öreg bandita, a legostobább anamita is tudja,
hogy a te fejedért nem ád a mandarin semmit.</p>
<p>A katonák röhögtek.</p>
<p>– Csitt a glédában, – szólt rájuk Wladimir, – fogjátok be a
szátokat és nyissátok ki a szemeteket.</p>
<p>Pár perc mulva kézügyben a puskával, a partra ugráltunk s
óvatosan kutatgattuk az erdőt, de megmaradva a part mellett. Én
Wladimirhoz tartottam magamat. Egyszerre csak az erdőből egy hang
hallatszik:</p>
<p>– Salut, bourgeois!</p>
<p>– Ki az? – kiáltott Wladimir.</p>
<p>– Megtaláltam az Istent, gyertek ide!</p>
<p>Egy kis tisztáson egy undok, valami budhista templomból
<span class="pagenum"><a name="Page_119" id=
"Page_119">-119-</a></span> ellopott ülő bálvány volt, nagy, tátott
szájában a malacfejjel. Ez téritette vissza az anamitákat. Marnier
persze azonnal a malacfejet kezdte vizsgálni, hátha be lehetne
sorozni az éléstárba. De eldobta, mert kukacok mászkáltak már
rajta. Utána meg fölrugta Bu-Lamot is.</p>
<p>Szélcsend volt. Egy falevél se mozdult. Csak a tisztás szélén
rezgett egy platán. Meglöktem Wladimirt, s a fára mutattam.</p>
<p>– Ezt ember mozgatja.</p>
<p>Közelebb léptünk. Abban a percben majomügyességgel egy
benszülött siklott, majdnem zuhant le a fa törzsén. Mire puskánkhoz
kaptunk, már eltünt a fák közt. Egy tucat lövés ment utána… az
erdőben nagy nyüzsgés, morgás, búgás támadt… mintha fölvert állatok
vagy emberek robognának tova. Éles vijjogás, sivitás, ágak
tördelése hallatszott. Mi önkénytelenül is vállat vetve egy csomóba
álltunk a tisztás közepén.</p>
<p>– A folyamhoz! – kiáltott Wladimir. – Marnier, erre, vezesd
őket!</p>
<p>S mutatta az irányt. Ő leghátul maradt, én persze vele. A
tisztás szélén egy fa mögül visszanéztem. Ötven-hatvan lépésnyire
egy óriási platán ágai szétváltak, egy pirossipkás piráta jelent
meg, s célba vette Wladimirt. De megelőztem, jó Lebel-puskám nem
hagyott cserben, egy durranás: s a rabló sziven találva,
kiterjesztett karokkal bukfencezett le hatvan láb magasságból.
Aztán retiráltunk tovább.</p>
<p>A parton azalatt már három csolnak kötött ki, tele <span class=
"pagenum"><a name="Page_120" id="Page_120">-120-</a></span>
legionáriusokkal, a kik értünk jöttek, ha talán bajba volnánk.</p>
<p>A parancsnok a hajóról kiáltott:</p>
<p>– Pirátok?</p>
<p>– Tele van velük az erdő.</p>
<p>– Hasra!</p>
<p>Lefeküdtünk a földre, a monitor orral fordult felénk, s a fejünk
fölött egypár golyót küldött Creusot remekéből a sürübe. Az
ágyudörgés hatalmas visszhangot vert föl, az erdőt még jobban
megbolygatta, s most már ezer meg ezer láthatatlan lény orditozott
és menekült benne. És nekem eszembe jutott, hogy itt száz meg száz
fakunyhóban a barna anyák most reszketve térdelnek gyermekeik
mellé, s imádkoznak: <i>A fehér ördögöktől ments meg uram
minket</i>. És kihez imádkoznak? A buta Bu-Lamhoz, a kit a vén
Marnier fölrugott? De hátha ez a durva bálvány csak az ő együgyü,
barbár képzeletük, alacsony értelmük hibája, s ez ösztönszerü
jelkép mögött (és erről nekik sejtelmük sincs) az egy igaz Isten
rejlik, a ki őket is megteremtette… Akkor bizony mi csakugyan fehér
ördögök vagyunk s gazságokat követünk el velük.</p>
<p>Nem sok időm volt filozofálni, mert csónakba komandiroztak s
visszamentünk a hajóra. A hajó ment még vagy hat kilométert s
esteledvén, horgonyt vetettünk.</p>
<p>Csillagtalan, holdvilágtalan, sötét éj volt. Alaktalan homály
vett körül bennünket. Az ágyunaszádokon egymásután elpihent az
élet, csak az őrök lépéseinek kopogása <span class=
"pagenum"><a name="Page_121" id="Page_121">-121-</a></span>
hallatszott s az árbocon égett egy-egy lámpa. Vacsora után
komótosan elnyujtózkodtunk Vladimirral, mert ez éjjel nem volt
szolgálatunk, s rögtön el is aludtunk.</p>
<p>Arra ébredtem, hogy valaki ráz.</p>
<p>– Mi az?</p>
<p>– Keljetek föl, a légió folytatja az őrséget.</p>
<p>Gaudrion káplár volt.</p>
<p>– Hány óra?</p>
<p>– Négy óra éjfél után.</p>
<p>– Hisz négykor az anamiták veszik át.</p>
<p>– Épp azért folytatjuk, mert az anamiták megszöktek.</p>
<p>Erre már talpra ugrottunk Wladimirral.</p>
<p>– Mi az ördög?</p>
<p>– Ugy van, pajtás. Hajónk összes anamitái itt hagytak, a
megütött káplárral együtt. A koromsötétségben csöndesen
leereszkedtek a vizbe s kiusztak a partra. Az őrszemek nem vettek
észre semmit.</p>
<p>Mit volt mit tenni, mi pihentek sorakoztunk, fegyverbe léptünk s
a födélzetre mentünk. E percben a tiszti szobák felől vadállati
orditás hallatszott.</p>
<p>Oda siettünk. A parancsnok tántorgott elénk, halálsápadtan, s az
egyik tiszti kabinba mutatott. Berohantam, lövésre készen tartott
fegyverrel…</p>
<p>A puska kiesett kezemből s megdermedve álltam meg. Az ágyban,
irtóztató vértócsában, egy fejetlen holttest feküdt. <span class=
"pagenum"><a name="Page_122" id="Page_122">-122-</a></span></p>
<p>Mindent megértettem: Aristide Sylvain volt, a délfrancia
főhadnagy, a ki bottal megütötte a káplárt. Ez se fog, szegény,
többet a marseillei Cannebiêren fesziteni… A bandita, mellén a
francia hadiéremmel, tenyerén Carnot kézszoritásával, elvitte a
szép barna főt a mandarinhoz.</p>
<p>Igy rugott vissza bennünket Bu-Lam.</p>
<hr class="chap" />
<div class="chapter"></div>
<p><span class="pagenum"><a name="Page_123" id=
"Page_123">-123-</a></span></p>
<h2>KATONAÉLET AZ ERDŐBEN.</h2>
<p>Őszintén megvallom, hogy Kináról és Tonkinről soha semmiféle
tudományos utleirást nem olvastam s csak annyit tudok róluk, a
mennyit Afrikából jövet a hajón tanultam. Itt ugyanis volt egy
derék tengerésztiszt, a ki hetenként kétszer előadást tartott az
ázsiai francia gyarmatokról s lakosaikról s minden előadását azzal
végezte: <i>Fiaim, vizet sohse igyatok és ne részegeskedjetek,
különben az ördög elvisz benneteket.</i> Ezt aztán, de csakis ezt
megjegyezte magának a legionista, de egyuttal hozzátette: Hát mi a
menykőt fogunk inni azokban az istenverte országokban?</p>
<p>Azért emlitem csak tudatlanságomat, hogy ne vegyék rossz néven,
ha valami földrajzi, álattani vagy növénytani badarságot követek
el. Afelől nyugodtak lehetnek, hogy a mit láttam, azt hiven
leirom.</p>
<p>Sylvainnek, a megölt dél-francia tisztnek helyét egy
tengerészhadnagy foglalta el, a kinek a megszököttek helyett egy
harmincfőnyi anamita csapatot bocsátottak a parancsa alá s mentünk
tovább. A megölt Sylvaint telekovácsoltuk nehéz vassal, lepedőbe
varrtuk s tengerészmódra a viz alá sülyesztettük. Egy sortüzzel
bucsuztunk <span class="pagenum"><a name="Page_124" id=
"Page_124">-124-</a></span> el tőle, s mikor a bugyborékoló vizbe
meresztettem tekintetemet, magam is ugy éreztem, mintha a fejem
átkozottul mozogna a törzsökén. Bár nem nagyon ragaszkodtam ahhoz,
hogy ezt a bolond főt valaha visszavigyem Európába, a halálnak ez a
neme mégis borzalommal töltött el.</p>
<p>Megérkeztünk Fu-Lang Tongba, hol száztizenöt legionista, köztük
én és Wladimir, s harminc anami lövész, a megfelelő podgyászszal a
partra szállt. A város tizenöt-husz házból s hét-nyolc templomból
áll. Minket egy ilyen pajtaszerü templomba szállásoltak, melynek
eresze majdnem a földig ér, de belül szép, faragott oszlopsorok
diszitik. A templomok körül palliszádok vonultak. Ez már katonai
munka. Alig helyezkedtünk el templomunkban s alig hagytuk el a
hajót, a szakasz-szakácsok jelentik a parancsnoknak, hogy egy falat
élelmiszerünk nincs. A kapitány nyugodtan utalt arra, hogy a
garnizon tőszomszédságában egész csomó apró falu van, szerezzünk
onnan. A katonák ezt parancsnak vették és elszéledtek. Egy óra
mulva malaccal, libával, kácsával, tyukkal, nyers hussal
megterhelve tértünk vissza. Marnier még egy hordó bort is guritott
maga előtt. Igy aztán a szakácsok pompás ebédet készitettek, melyre
feketekávé és rummal kevert forralt viz következett. Megjegyzendő,
hogy az emlitett falvakat teljesen üresen találtuk, a lakosok
elmenekültek előlünk.</p>
<p>Este korán lefeküdtünk, de már egy órakor talpon voltunk, hogy
állomásunkra, Na-Namba masirozzunk. Harmincnégy kuli hozta a
podgyászunkat, s én, Wladimir, <span class="pagenum"><a name=
"Page_125" id="Page_125">-125-</a></span> Marnier, Schultz voltunk
kirendelve, hogy vigyázzunk a teherhordókra. Parancsunk az volt,
hogy a ki jobbra vagy balra kilép a libasorból, azt szó nélkül le
kell lőni. Ezt a parancsot a vékonydongáju, gyenge anamita legények
is tudták s iszonyu ijedt tekintetet vetettek puskáink felé.</p>
<p>A mint a hajnal első derengése föltetszett az égen, egy
gyaloguton nekivágtunk az őserdőnek, telepakkolt borjuval és
százhatvan patronnal. A mint a nap fölkelt, rögtön tikkasztó lett a
meleg. Nagy bámulatomra a legnagyobb gonddal ápolt földek,
kukorica, ricinusz, tök, saláta, burgonya közt vitt el utunk.
Tizenkét órára egy lakóitól elhagyott faluba értünk, hol azonnal
ingre vetkőztünk, mert ruhánk facsaró viz volt. Itt, az alacsony
bambuszkunyhókban megpihentünk. A falu környéke csupa rizsföld
volt, mely, mint mindenütt, itt is folyton viz alatt áll. Ezenfelül
büzhödt mocsarak környékezik a falut. A legszomjasabb ember is
undorodva fordul el ettől a mocsárviztől, de ha akart volna se
ihatott volna belőle, mert a parancsnok fegyveres őröket állitott
melléje. A ronda vizet előbb megforraltuk s aztán teát főztünk
belőle. De még igy is émelyitő volt s bizony nem egy könnyelmü
ember, a kit a szomjuság gyötört, lopott egy csajka vizet a
mocsárból.</p>
<p>Másnap reggelig pihenve, ujra utra keltünk, s délelőtt Na-Namba
érkeztünk, mely hosszabb időre állomáshelyünkül volt kitüzve.
Na-Nam erőd kis dombra van épitve, a domboldalon kisebb
kaszárnyaépületek, sárból és bambuszból, a csucson a
<i>fellegvár</i>, mely büszke <span class="pagenum"><a name=
"Page_126" id="Page_126">-126-</a></span> cim azt jelenti, hogy a
dombtető földdel megtöltött kosarakkal van körülsáncolva, s a
kosarak tetejéről két revolverágyu néz alá a völgybe. Minket a
domboldalon levő házikókba szállásoltak, az <i>első emeleten</i> (a
hogy a dombcsucsot nevezték) tengerészek voltak. Bármilyen
primitivnek tetszett előttem az egész védelmi berendezés, tény,
hogy a pirátok ellen pompás oltalmat nyujt s a legváratlanabb
éjjeli rohammal se tudták eddig bevenni.</p>
<p>A régebben ott tanyázó s szolgálatban nem levő legionisták élénk
hurrával fogadtak bennünket és sapkájukat nehányszor a levegőbe
dobálták, mikor vidám trombitaszóval a tágas, elkeritett helyre
bevonultunk. Alig hogy fegyvereinket elhelyeztük a kijelölt házban,
kisiettünk körülnézni és ismerkedni. Akkor láttuk csak, hogy ezek a
régiek minő sárgászöld szinüek, beesett arccal, lesoványodott
testtel, meggörbedt tartással. Engem legelőször egy fiatal,
tejfölös száju suhanc szólitott meg ezzel:</p>
<p>– Nincs az urak közt osztrák?</p>
<p>– Van, kettő, – feleltem, – ön talán osztrák?</p>
<p>– Nem, magyar vagyok.</p>
<p>– Akkor honfitársak vagyunk, – mondám magyarul.</p>
<p>– Igazán? – kiáltott ő is magyarul, s mind a két kezét elém
tartotta, – ezt a szerencsét nem is mertem remélni. Kicsoda, ha
szabad tudnom?</p>
<p>– Galambos Pál, Budapestről.</p>
<p>A fiatalember erre egy Magyarországon kitünően <span class=
"pagenum"><a name="Page_127" id="Page_127">-127-</a></span> hangzó
régi nemesi nevet mondott. Én azonban csak Kertésznek fogom őt
hivni. Bámulva néztem rá.</p>
<p>– Ön bámul, ugy-e? Hja uram, ön egy haszontalan, szüleinek sok
bánatot okozott boldogtalan fiut lát maga előtt, a ki önmagát az
idegen légióba számüzte, hogy kijárja a szenvedések iskoláját.</p>
<p>– S mióta legionista?</p>
<p>– Egy évig szolgáltam Afrikában és egy éve vagyok Tonkinben.
Istenem, de jól esik magyarul beszélni. Két év óta nem volt részem
benne. Azért kérdezősködtem az osztrákok után, mert velük tartjuk a
kompatriótaságot.</p>
<p>– Hej, Pál! – kiáltott Wladimir.</p>
<p>– Mi az?</p>
<p>– Gyere csak ide.</p>
<p>– Jőjjön, Kertész ur, bemutatom egy kebelbarátomnak.</p>
<p>Wladimir is egy oroszt fedezett föl, s azzal akart
megismertetni. Néhány perc mulva a két orosz és a két magyar a
kantinban ült, párolgó tea mellett.</p>
<p>Wladimir barátja, Rosztov, magas termetü, nagyszakállu,
harmincöt-negyven éves férfi volt, a kinek mellét már hadiérem
diszitette s őrmesteri rangot viselt. Tőle tudtuk meg, hogy itt
körülöttünk az erdő hemzseg a fekete-zászlós banditáktól, kiknek
vezérét Dü-Namnak hivják. Dü-Nam külömben kedélyes fickó, csak
minden harmadnap szokott támadni s a közbeeső napokon fegyverszünet
van, mely alatt a mi komandánsunkkal levelet szokott váltani.
<span class="pagenum"><a name="Page_128" id=
"Page_128">-128-</a></span></p>
<p>– Hogyan?</p>
<p>Rosztov fölvitt a dombra s észak felé mutatott.</p>
<p>– Nézzetek ebbe az irányba, ugy-e két dombot láttok?</p>
<p>– Igen.</p>
<p>– Nos, az innenső a postaállomás, a tulsó pedig Dü-Namnak a
vára. Ha mi Dü-Namnak izenni akarunk, vörös zászlót tüzünk a
középső dombra, azt ő meglátja, odaküld és a zászló alatt találja
az üzenő levelet, melyre hasonló módon felel.</p>
<p>– De ha ilyen közel van a rablóvezér vára, miért nem pörköltétek
ki? – szólt Vladimir.</p>
<p>Rosztov nevetett.</p>
<p>– Látszik, hogy regruta vagy Tonkinben. Először az a vár csak
igy torony iránt látszik közelnek. Másodszor veszett mocsarak közt
van, melyekben mind bent vesznénk. Harmadszor, ha oda tudnánk
vergődni, egészen alája, ott semmit se látnánk belőle, mert
ötszörös élő bambuszsövény veszi körül. Negyedszer, ha ezen is
áthatolunk, az egész banditahadat elnyeli a föld, mert a várból
több kilométer hosszu alagut vezet ki, valahová az erdőbe.
Ötödször…</p>
<p>– Elég! – nevetett Wladimir, – ennyi argumentum előtt meg kell
hajolnom.</p>
<p>– Rosztov őrmester! – hangzott lent az udvarban.</p>
<p>Egy káplár kereste az oroszt és jelentette neki, hogy a kapitány
hivatja. Rosztov elsietett. Ugy tiz perc <span class=
"pagenum"><a name="Page_129" id="Page_129">-129-</a></span> mulva
ujra megjelent az udvaron, kezében vörös zászlóval.</p>
<p>– Postát viszek Dü-Namnak. Van kedvetek velem jönni?</p>
<p>– Van.</p>
<p>– Semmi teher, puska, husz patron, szurony.</p>
<p>Fegyvereinkért siettünk. Mikor ujra az udvarra léptünk, egy
szakasz legionista éppen sorakozott. A marskolon ilyen volt: elől
két anami lövész, utána Kertész, Wladimir és én, mögöttünk Rosztov,
azután a szakasz. Oldalt harminc-negyven lépésnyire anamiták
biztositották az oszlopot. A fegyverét mindenki lövésre készen
tartotta. Nekem ugy tetszett, mintha több izben árnyalakok ugrottak
volna föl a magas füből és tüntek volna el a sürüben.</p>
<p>Rosztov mögöttünk menve, elbeszélte, hogy miről van szó.</p>
<p>A kapitány az elfogott rablókat egyszerüen főbe szokta lövetni.
De vette észre, hogy ez nem hat. A fanatikusok ezt dicső, katonai
halálnak tekintik, dacosan szemébe néznek, s a halálbüntetésnek ez
a neme a benszülöttekre nézve nem szolgál elrettentő például.
Elhatározta tehát, hogy ezentul ő is nyakaztat. Ezt már a
benszülöttek becstelen és rémitő halálnak tekintik. De hogy
nyakaztasson, ahhoz hóhér kell. Neki nincs, ellenben Dü-Namnak van
tiz. A levélben tehát ajánlatot tesz, hogy adjon el neki egy
hóhért, kap érte tiz aranyat.</p>
<p>A tiz arany egy kis tubákos pikszisbe helyezve ott is volt
Rosztov zsebében. Mondhatom, hogy nagyon kiváncsi <span class=
"pagenum"><a name="Page_130" id="Page_130">-130-</a></span> voltam
ennek a kis kelet-ázsiai tranzakciónak a sikerére.</p>
<p>Egy óra alatt ott voltunk a középső dombon, a rajta álló póznára
fölkötöttük a vörös zászlót, s két kő közt kivájt üregben
elhelyeztük a pénzt és a levelet. Aztán visszavonultunk egészen az
erődig. Utközben tréfásan kifejtettem Rosztovnak, hogy Dü-Nam urat
meg kéne tanitani az optikai telegráfra, a mivel nagyon meg volna
könnyitve az érintkezés. Ő egész komolyan azt felelte rá, hogy majd
megmondja a kapitánynak.</p>
<p>Mire visszajutottunk az erődbe, a vörös zászló már nem lengett a
póznán, jeléül annak, hogy Dü-Nam a levelet átvette.</p>
<p>Nem telt bele egy óra, a vörös zászló ujra megjelent a szokott
helyén. Rosztov, mi és a szakasz ujra elindultunk. A dombon egy
hatalmas kinai feküdt, kezén-lábán erősen megkötözve. Ugy látszik a
maga jószántából nem akart a szolgálatunkba állni, azért Dü-Nam
jónak látta megkötöztetni. Mellette egy kétélü, széles bárd hevert
a füben.</p>
<p>Mi persze rögtön elmetszettük a köteleit, közrefogtuk és
erődünkbe vittük, nem feledkezvén meg a vörös zászlóról és Dü-Nam
leveléről se.</p>
<p>Otthon a kapitány verandája elé állitottuk a néma fickót, s a
kapitány, kinai tolmácsa segitségével, azonnal kikérdezte.</p>
<p>– Azért kötöztek meg, mert nem akartál jönni?</p>
<p>– Azért uram. <span class="pagenum"><a name="Page_131" id=
"Page_131">-131-</a></span></p>
<p>– És miért nem akartál jönni? Azt hitted, bántódásod lesz
itt?</p>
<p>– Nem itt. Ott!</p>
<p>És Dü-Nam erődje felé mutatott.</p>
<p>– Hogyan, ott?</p>
<p>– Tudd meg, uram, hogy Dü-Nam azt mondta: Eladtalak a francia
parancsnoknak, de ezentul ugy bánunk veled, mintha francia volnál,
vigyázz, hogy a körmeink közé ne kerülj. Erre én könyörögtem, hogy
hadd maradjak vele, de ő eltaszitott.</p>
<p>– Ne félj, a francia nagy és hatalmas nemzet, a mi fegyvereink
olyanok, mint az ég villámai és jaj annak, a ki hozzád mer
nyulni.</p>
<p>– Köszönöm uram, ti vitézek és erősek vagytok; de az ő barátjuk
az erdők sürüje, az éj sötétje, a mocsár, a bozót, a hegység minden
rejteke s láthatatlanul hozzák rátok a halált. Csusznak mint a
kigyó, leselkednek mint a tigris. Vigyázzatok, vigyázzatok!</p>
<p>Mondhatom, borsódzott a hátam, mikor a tolmács ezeket a szavakat
leforditotta. A kapitány fölkelt.</p>
<p>– Munkára! Hol vannak a foglyok?</p>
<p>– Ma nem, – felelt a hóhér tompán.</p>
<p>– Miért?</p>
<p>– Mert ma halt meg a feleségem. Dü-Nam előttem ölette meg, hogy
könnyebben elszakadjak onnan. Még vérét se itta be a föld.</p>
<p>Sárga, csontos, buta arcán mintha meghatottság látszott volna.
Szemei gyorsan pislogtak. <span class="pagenum"><a name="Page_132"
id="Page_132">-132-</a></span></p>
<p>Egyszerre fölvetette a fejét.</p>
<p>– Melyik az én házam?</p>
<p>Megmutattuk neki.</p>
<p>Vállára vette széles, villogó bárdját s lehajtott fejjel, szó
nélkül elballagott. A durva katonák csoportja meghatott csendben
bámult utána.</p>
<hr class="chap" />
<div class="chapter"></div>
<p><span class="pagenum"><a name="Page_133" id=
"Page_133">-133-</a></span></p>
<h2>A HÓHÉR ESKÜVŐJE.</h2>
<p>A hóhér, egy izmos, hosszu kinai fickó, elfoglalta az erődben a
neki kijelölt házat, de nagyon csalódnak önök, ha azt hiszik, hogy
valami rettentően komor férfiu volt, a ki mindig a bakót adta. Sőt
a köznapi életbe is azonnal beletalálta magát, a mennyiben a
kommandáns háza körül inasi teendőket végzett s egész passzióval
pucolta az egyenruha gombjait s a kapitány cipőit. Olyan volt, mint
egy kuvasz. De ha a kapitány foglyokat hallgatott ki, akkor
emberevő ábrázattal ott állt mögötte, széles, fényes pallosát
nyugtatva vállán, s ha a kapitánynyal rukkoltunk ki, akkor is fogta
a bárdját s elfoglalta helyét a kapitány mögött.</p>
<p>Másnap mindjárt nyilt alkalma ügyességét bemutatni.</p>
<p>Két bandita volt az erőd börtönében, ezeket hozták elő. A két
fekete fickó egész kihivóan lépett a kapitány elé, de egyszerre
megrogytak és összetörtek, mikor házából kilépett s hivatalos
helyét elfoglalta Lan-Csu, bárdját néhányszor megsuhogtatva a
levegőben.</p>
<p>Hanem azért nem vallottak semmit. A kapitány különösen Dü-Nam
erődjének titkait, hozzáférhető részeit <span class=
"pagenum"><a name="Page_134" id="Page_134">-134-</a></span>
kutatta, de erre vonatkozólag éppen semmit nem tudtak mondani. Mi
katonák köröskörül feszült figyelemmel követtük a tárgyalás
menetét.</p>
<p>A kapitány intett Lan-Csunak, ez kimért léptekkel a banditákhoz
ment, a kik ezalatt egy csomóba csavarták a copfjukat, ledobták a
felsőruhájukat, letérdeltek, előre nyujtották a nyakukat és
behunyták a szemüket.</p>
<p>Lan-Csu közéjük állt s onnan még egyszer a kapitányra
nézett.</p>
<p>– Vallani fogtok? – kiáltott a kapitány.</p>
<p>Nem jött rá felelet.</p>
<p>– Allez! – szólt a kapitány.</p>
<p>Lan-Csu körülnézett. Végighuzta szemei előtt a bárdot, mintha
élét vizsgálná. Majd a körmével próbálta meg. Aztán egyet villant a
bárd s a jobboldali bandita feje lehullott. Nyakából két sugárban
magasra szökelt a vér. A fej előre gurult, a test azonban hanyatt
vágta magát, mintha a sujtás percében az életösztön ellenlökést
adott volna. Éreztem, hogy rosszul kezdek lenni s elfordultam. A
legionisták azonban vad gyönyörüséggel nézték, az anamiták pedig,
nemcsak a tirailleurök, hanem a falubeli asszonyok és gyerekek is,
ujongtak és tapsoltak. Ez olyanféle mulatság lehet nekik, mint az
európaiaknak a térzene.</p>
<p>Bizonyos távolságra elvonultam a csoporttól s mikor
visszanéztem, Lan-Csu már a két vértől csepegő fejet a külső
palliszádokból kiálló karóra tüzni vitte. Azután más ruhát vett
föl, pallosát gondosan megtörülgette, <span class=
"pagenum"><a name="Page_135" id="Page_135">-135-</a></span>
megköszörülte, olajjal bekente s ment a kapitány csizmáit
fényesiteni.</p>
<p>Kertész mondta később, hogy mégis csak furcsa érzést kelt az
emberben, mikor a kapitány <i>kutyamosója</i> ilyen kábitó
ügyességgel ütögeti le embertársainak a fejét. Megjegyzem még azt
is, hogy a gazember <i>félkézzel</i> csapott!</p>
<p>Egy napon magas bambusznád ágyamon hevertem és néztem a
legénység majmainak birkozását (minden harmadik legionistának volt
egy szelid, ügyes majma), mikor belép Wladimir.</p>
<p>– Te, a hóhérunk nősül és engem kért föl tanunak. Gyere
másodiknak.</p>
<p>Azonnal leugrottam az ágyról. Vőfély leszek egy tonkingi
esküvőn! Ezt is kevés ember mondhatja el magáról.</p>
<p>Kint várt ránk Lan-Csu.</p>
<p>– Puskát hozni! – szólt.</p>
<p>– Puskát, lakodalomra?</p>
<p>– Hadd el, – szólt Wladimir, – nem ösmerjük a helyi
szokásokat.</p>
<p>– Aztán a kapitány tudtával történik mindez?</p>
<p>– Természetes. Sőt a kapitány azt rendelte, hogy teljesitsük
minden kivánságát.</p>
<p>Mikor a puska a vállunkon volt, Lan-Csu is vette a pallosát s
együtt a körülbelül száz lépésnyire fekvő, nyájas képü laota falu
felé irányitottuk lépteinket. A kistermetü, barátságos képü,
zengzetes hangu asszonyok és leányok édességeket, zöldlevelü teát,
sum-sumot kinálgatva <span class="pagenum"><a name="Page_136" id=
"Page_136">-136-</a></span> hemzsegtek körülöttünk, s mi hárman
valósággal Gullivereknek tüntünk föl, a mint a liliputiak közt
sétáltunk. Vajjon melyik lehet a Lan-Csu menyasszonya? A fickó
vizsga szemekkel tekintett körül s akkor jöttem rá, nagy
bámulatomra, hogy még csak most választ. Egy elragadó kis baba, én
tizenkét-tizenhárom évesnek néztem, tipegett folyton előttünk és
dallamos hangján kinált valami befőttet. Egyszerre csak Lan-Csu
megfogja és szól:</p>
<p>– Ez jó lesz.</p>
<p>A kicsike nagyot sikoltott.</p>
<p>– Ösmered? – kérdé Rosztov, a ki fegyvertelenül követett
bennünket.</p>
<p>– Nem én, de tetszik nekem.</p>
<p>A leány halálsápadt lett és kétségbeesetten sikoltozott.
Megértette, miről van szó. Ki akarta magát tépni, de a kinai erősen
fogta. A nép tágult mellőlünk, de nagy körben körülfogott és mig az
asszonyok visitoztak, a férfiak kiabáltak.</p>
<p>Most kezdtem érteni, hogy miért kell a Lan-Csu lakodalmához
puska?</p>
<p>Egyszerre csak egy öreg ember és egy fiatal ember rohantak a
körbe, az utóbbi három kis cigányporontyot öntött elénk az öléből.
A helyzet tisztázódott. Az öreg ember az apja, a fiatalember a
férje, a három poronty a gyereke volt Lan-Csu kiszemelt arájának. A
kinai óriás elé térdeltek és szivrehatóan könyörögtek neki, hogy ne
vigye el tőlük a napfényt, az üditő forrásvizet, az áldott
árnyékot, egyszóval mindnyájuk gondviselőjét, az asszonyt.
<span class="pagenum"><a name="Page_137" id=
"Page_137">-137-</a></span> Lan-Csu széles pofáján, a mint a
gyerekeket meglátta, széles vigyorgás jelent meg. A három gyerek
csak fokozta előtte az asszony becsét. Hisz igy mindjárt kész
családi életet kap, nem is kell rá várakozni; az apróság kedves
csicsergése azonnal be fogja tölteni puszta hajlékát. Aztán az
ügyet a következő sorrendben intézte el:</p>
<p>Először is fölrugta a laota férjet, a ki vagy három ölnyire
gurult s ott mint egy beteg pávián nyöszörögve összeesett. Majd
négykézláb mászva, félig hason csuszva a tömeg közé menekült. Most
lehajolt és az apjának két aranyat adott a lányáért (mert a férj
jogát az erősebb ember megsemmisitheti, de az apa jogát a
legerősebb ember is köteles respektálni, mert azt a vadak is
tudják, hogy az apa jogát a természet törvénye állapitja meg) s
megparancsolta az öregnek, hogy a gyerekeket vigye az erődbe, a mit
az habozás nélkül meg is tett.</p>
<p>Ekkor körülnézett, balkarján a remegő kis asszonynyal és
kiáltá:</p>
<p>– A pap jöjjön ide!</p>
<p>A már ekkor lecsillapult néptömegből egy ősz férfiu, a laoták
papja lépett ki.</p>
<p>– A templomba megyünk.</p>
<p>S nekünk is intett, hogy kövessük. Vladimir és én puskával s még
egypár kiváncsi legionárius, köztük Rosztov és Kertész
fegyvertelenül, mentünk utána.</p>
<p>– Meglesz az esküvő? – kérdém Kertészt.</p>
<p>– Nem hiszem; a kinai csak a laota nőt fogja kényszeriteni, hogy
örök hüséget fogadjon neki. Ő nem tesz fogadást idegen bálvány
előtt. <span class="pagenum"><a name="Page_138" id=
"Page_138">-138-</a></span></p>
<p>A templom olyan volt, mint mindazok, melyeket eddig láttam.
Kivül száraz szalmateteje majdnem a földig ért, de belül elég tágas
és magas volt. Közepén egy undok bálvány ült, nagy üvegszemekkel,
óriási nagy szájjal, mögötte papok álltak. Ez elé az alak elé
lépett az uj pár. Vladimir és én nagy félkört irtunk le
szuronyunkkal, mire az utánunk tódult néptömeg tisztességes távolba
huzódott.</p>
<p>A szertartás azon kezdődött, hogy a hóhér egy aranyat dobott a
bálvány szájába, mire az olyan jóizü röfögést hallatott, mint egy
jóllakott disznó. Az ezután következőkre már zavarosan emlékszem,
de emlékezni fogok, a mig csak élek… Alig kezdtek a papok valami
kardalba és táncba, egyszerre csak valami villanás cikázik végig
fejünk felett, a szalmatető égő foszlányokban kezd a fejünkre
hullani és sürü füst támad.</p>
<p>– Felgyujtották a templomot! – kiáltott Wladimir.</p>
<p>– A kapuhoz! – kiáltott Kertész.</p>
<p>A laoták már ekkor orditva, jajgatva futottak az egyetlen
kijáráshoz.</p>
<p>Ott megtorlódtak és egymást tiporták. Se be, se ki. Némelyek, a
papok is, mint az őrültek rohantak föl s alá, eltakarva a szemüket.
Mások előttünk fetrengve könyörögtek, hogy mentsük meg őket. Én
félig elvakulva kapkodtam levegő után.</p>
<p>Rosztov lélekjelenléte tért vissza leghamarább.</p>
<p>– Légió! Vigyázz! – üvöltött mennydörgő hangon, – ragadjátok fel
a bálványt, törjük ki vele a falat! <span class="pagenum"><a name=
"Page_139" id="Page_139">-139-</a></span></p>
<p>– Hurrá – kiáltott a legénység, s a jajgató papokat
félretaszigálva, a hét vagy nyolc legionista egy pillanat alatt
lekapta trónjáról az undok állatot.</p>
<p>– Légió! Erre! – mennydörgött másodszor Rosztov hangja.</p>
<p>A fal mellett álltunk, lihegve, félig vakon, félig megfulladva a
füsttől.</p>
<p>– Emeld! – orditott Rosztov, – rajta!</p>
<p>Irtóztató dühvel lóditottuk a falnak a bálványt. Tompa zuhanás
hallatszott.</p>
<p>– A fal kidőlt. El ne ereszd a bálványt! Előre, indulj!</p>
<p>Ledöntöttük a falat, nagy kaput ütöttünk az égő tetőn s kint
voltunk a szabadban, az Isten napfényes, szabad ege alatt. Mintha a
pokolból tértem volna vissza.</p>
<p>– Dobjátok el az öreget. A ki ég, hamar hemperegjen egyet a
mocsárban, – hallatszott ujra Rosztov szava.</p>
<p>Elhemperitettük a bálványt, melyet addig mind görcsösen
szorongattunk a kezünkben.</p>
<p>A mint egy jó nagy lélekzetet vettünk, sietve körülnéztük
magunkat. Csak a szakállunk, bajuszunk, ruhánk pörkölődött meg
kissé, de komolyabb bajunk nem történt.</p>
<p>Utánunk tört ki vad rivalgással a hóhér, fogai közt a pallossal,
két karjában az asszonynyal. Mindkettőjük könnyü ruhája lobogva
égett. A hóhér egyenesen a mocsárhoz futott, beledobta az asszonyt
s utána maga is <span class="pagenum"><a name="Page_140" id=
"Page_140">-140-</a></span> belehempergőzött. A papok is s egy
csomó laota a mi kapunkon tört ki s mind a mocsárba futott
megfürödni.</p>
<p>Egyszerre csak egy roppanás hallatszott s a templom összedőlt.
Vagy husz laota ott veszett a főkapunál. Segiteni senkin se
lehetett, hisz az itt elbeszélt dolog körülbelül három perc alatt
folyt le.</p>
<p>Az egész légió, a tisztek is ott álltak már s elbeszéltük nekik
az eseményeket.</p>
<p>– Micsoda kaland, micsoda kaland! – mormogá Kertész.</p>
<p>Ránéztem. Halálsápadt volt.</p>
<p>– Te fiu, én is olyan vértelen vagyok, mint te? Hisz iszonyat
rád nézni.</p>
<p>– Vigasztalódjál, pajtás, te is olyan vagy, mint a fehérre
meszelt fal.</p>
<p>– Te, ha mi ezt egyszer a Szikszayban, vagy a Hangliban
elbeszéljük, mindenki hazug embereknek fog bennünket tartani.</p>
<p>Kertész szomoruan mosolygott.</p>
<p>– Szerencsére sohse leszünk abban a helyzetben, hogy a
kalandjainkról otthon meséljünk. Nézd ezt a csomó embert itt
körülöttünk: öt nem fogja ezek közül Európát meglátni.</p>
<p>E pillanatban egy rémalak jelent meg előttünk. A hóhér volt,
tele sárral, cafatokkal, égésekkel, ölében hozta az asszonyt.</p>
<p>– Parancsnok! Az asszony meghalt. Nekem pedig a félszemem
kiégett. <span class="pagenum"><a name="Page_141" id=
"Page_141">-141-</a></span></p>
<p>A borzadály moraja futott át a tömegen. Lubin ezredorvos
előlépett. A kinai folytatta:</p>
<p>– Engedd meg, hogy ezt az asszonyt, a kit nagyon megszerettem,
mikor a nyakamba kapaszkodott és gyönge életének utolsó szavait
fülembe lehelte, az erdőbe vigyem és eltemessem.</p>
<p>– Menj! De előbb az orvos beköti sebeidet.</p>
<p>– Nem. Majd szedek rájuk magam gyógyitó füveket.</p>
<p>Azzal megfordult, s ölében az asszonynyal, fogai közt a
pallosával, elballagott az erdőbe.</p>
<hr class="chap" />
<div class="chapter"></div>
<p><span class="pagenum"><a name="Page_142" id=
"Page_142">-142-</a></span></p>
<h2>A SZENT KROKODILUS.</h2>
<p>A templomégés után életünk sokáig minden esemény nélkül
folydogált. A helyőrség nagyon elbetegesedett, s azért egy
folyammenti erődbe helyeztek át, melyet valamivel egészségesebb
helynek mondottak. A lappangó lázak azonban itt is gyötörték a
legénységet s rövid idő alatt csontvázzá soványodva, mint a
kisértetek ődöngtünk ide-oda s ziháló mellel szivtuk be a mocsarak
kigőzölgését. Néha oly általános eltespedés vett rajtunk erőt, hogy
ötven lázadó elég lett volna ahhoz, hogy ellentállás nélkül
kardélre hányjon bennünket.</p>
<p>A rendes szolgálat az volt, hogy minden harmadnap negyven
legionista a viz mellett lement tizenhét kilométernyire, s ott
megvárta a legközelebbi katonai állomás détachementját, mely a
postát, orvosságot, élelmiszereket és parancsokat hozta. Ezen az
uton voltunk mi összeköttetésben a civilizált világgal. Ilyenkor
egy csomó kulit is vittünk magunkkal, hogy legyen, a ki az átveendő
holmit vigye.</p>
<p>Két ilyen utamban meglehetős veszedelmeken mentem keresztül. Egy
alkalommal belebotlottunk egy vándorló kigyófajzatba, melyet a
benszülöttek <i>akká</i>-nak <span class="pagenum"><a name=
"Page_143" id="Page_143">-143-</a></span> neveztek. Csöndesen és
fáradtan masiroztunk, mikor egyszerre csak valami különös sziszegés
üti meg füleinket az erdő mélyéből. A benszülöttek elorditják
magukat: <i>Akka! akka!</i> azzal mindenik villámgyorsan fölmászott
a legközelebbi fára. A legionisták megálltak és habozva néztek
egymásra és a hadnagyra. A benszülöttek kétségbeesve kiabáltak és
integettek, hogy mászszunk utánuk. Végre az egyik legionista
letette a puskáját s neki a legelső fának. Ez megtörte a jeget,
csakhamar a többiek is utánozták. Egymást huzva, tolva, mindnyájan
följutottunk s kiváncsian vártuk a történendőket. Egyszerre csak az
erdőből ezer meg ezer kigyó tört ki s kuszott a folyam felé. Ez
volt a veszedelem. Az akka csipése pár perc alatt öl s ezért
menekültek előlük a benszülöttek. Különös, utálatos és
hátborzongató látvány volt a tömérdek sziszegő, csuszó-mászó állat
tovahullámzása. Egymás hátán gázolva törtek a viz felé, mely
elnyelte s elsodorta őket. Tiz perc alatt vége volt a vándorlásnak,
de a benszülötteket egy félóra mulva is csak azzal lehetett
lecsalni a fáról, hogy a ki nem jön le, azt lelőjjük.</p>
<p>A benszülöttek ugy magyarázták a dolgot, hogy az erdő valahol
tüzet fogott s ez üzte el az akkákat. A tüztől ugy félnek, hogy a
legközelebbi vizhez menekülnek s tömegesen beleölik magukat.</p>
<p>A másik kalandom egy tropikus vihar volt, mely utközben szakadt
ránk. Nem irom le, hogy milyen, hisz ez már középiskolai
olvasókönyvekben is megtalálható, de az bizonyos, hogy a mérsékelt
égöv legirtóztatóbb zivatara <span class="pagenum"><a name=
"Page_144" id="Page_144">-144-</a></span> ehhez képest csak
kismiska. Ez elől is a fákra kellett menekülnünk, mert a földön egy
méter magas szennyes áradat hömpölygött végig s ugy föláztatta a
talajt, hogy utána térdig gázoltuk a sarat. Félóra mulva azonban
már ujra forrón sütött a nap s a vizes földből gőzölgő pára
valóságos köddel vett körül bennünket. Alig lehetett benne
lélekzetet venni.</p>
<p>Egy napon Dü-Namnak egy küldöttje érkezett az erődbe, kék
zászlóval. Náluk a kék szin jelenti azt, hogy békés szándékkal
közelednek. A küldött azt jelentette, hogy a szegumi templomból
megszökött a szent krokodilus s a ki megfogja és
visszaszolgáltatja, száz arany jutalomban részesül. A szent
krokodilus abban különbözik a profán krokodilustól, hogy tetején, a
fején, hátán és farkán egy sárga vonal huzódik végig. De az ilyen
állat a legnagyobb ritkaságok közé tartozik. A története pedig az,
hogy valami hindu próféta ellenségei elől menekülve, egy széles
folyóhoz ért, melynek partján tömérdek krokodilus tanyázott. Két
tüz közé szorult és biztosra vette vesztét. Ekkor istenéhez
fohászkodott. Abban a percben kiemelkedik a vizből egy irtóztató
nagyságu, sárgahátu krokodilus, szétmarja társait, a kik rémülten
menekülnek előle, odasimul a próféta lábaihoz s mikor az ráült,
beviszi a vizbe s átuszsza vele a folyamot. Megmenekült. A próféta
hálából parancsba adta hiveinek, hogy ezentul minden sárgahátu
krokodilust szent állat gyanánt tiszteljenek s ne merjék
megölni.</p>
<p>Egy ilyen nagyrabecsült állat szökött meg a szegumi templomból.
<span class="pagenum"><a name="Page_145" id=
"Page_145">-145-</a></span></p>
<p>Mikor a katonák előtt kihirdették, hogy miről van szó, csak
nevettek és a vállukat vonogatták. Bizony ha ők krokodilussal
találkoznak, megölik, nem nézve, hogy sárga-e a háta vagy más. De
volt ott egy Padrone nevü olasz káplár, egykor szobafestő, a kinek
a dolog szeget ütött a fejébe. A száz arany nagyon csábitotta s
iszonyuan fölcsigázta a fantáziáját. Nem is hiába. Kitalált
valamit. Először is este lement a folyamnak egy bizonyos pontjára,
hol a krokodilusok sétálni szoktak s fogott egy ilyen pikkelyes
szörnyeteget a következőkép: Száz kulit vitt magával, mindeniknél
volt három cövek és egy fejsze. Azután egy kecskegidát huszonöt
lépésre a parttól kikötött, s mind elbujtak. Alig telt bele öt
perc, egy szörnyeteg már a gida felé mászott. Mikor odaért, s
eltátotta rettentő száját: hirtelen kirohantak rejtekükből a
benszülöttek, körbe álltak s gyorsan leverték a cövekjeiket. Mire a
vadállat észrevette, már nem menekülhetett. Ekkor orrára és farkára
pányvát vetettek, s nyolcvan ember ugy kihuzta kétfelől, hogy nem
mozdulhatott. Most Padrone az egész krokodilust körülcövekelte s
ugy lekötözte, mint a liliputiak Gullivert. Meg se tudott
mozdulni.</p>
<p>Másnap aztán különböző növényekből és földből sárga festéket
készitett és hozzálátott a krokodilus preparálásához. Valami
huszszor végigfestette a vonalat s estére már készen volt vele. A
katonák mind lementek megnézni s roppant mulattak Padrone
munkáján.</p>
<p>– Hát a viz nem mossa le, mester? – kérdezte valaki
csufondárosan. <span class="pagenum"><a name="Page_146" id=
"Page_146">-146-</a></span></p>
<p>– Bolond, olajfestékkel van az csinálva, egy év alatt ha
lekopik.</p>
<p>Harmadnap elküldött egy kulit Szegumba, azzal az üzenettel, hogy
megvan a szent állat, jőjjenek érte.</p>
<p>Szegum a viz mellett fekszik, vagy két órával feljebb, mint a mi
erődünk. Négy pap jött le egy hatalmas dereglyén s egyuttal
lerendeltek kétszáz embert, hogy majd visszafelé huzza a hajót, a
viz sebes sodra és gyors folyása ellen.</p>
<p>A papok nem tudtak hova lenni örömükben, mikor a gyönyörü sárga
állatot meglátták. Több izben leborultak és örömkönnyeket
morzsoltak szét a szemükben.</p>
<p>– Ki találta meg?</p>
<p>Padrone előlépett.</p>
<p>– A föld szelleme, a vizek tündére és a levegő apja vigyázzon
lépteidre, gyermekem. Az egyik óvjon, mikor a földön jársz, a másik
ügyeljen rád, ha vizbe esel, a harmadik álljon melletted, mikor a
levegőbe szállsz.</p>
<p>A tolmács leforditotta Padronénak a szónoklatot. Az olasz
szerényen felelt:</p>
<p>– Az utóbbit tartsd meg magadnak, atyám; mert én csak akkor
szállhatok a levegőben, ha felhuznak valami fára…</p>
<p>A legionisták röhögtek. Az olasz folytatta:</p>
<p>– Ellenben a száz aranyat máris szeretném látni.</p>
<p>– Öntsétek le a szent állatot néhány vödör vizzel, – szólt a
pap, – nagyon el van tikkadva.</p>
<p>Tulajdonkép meg akarta próbálni, hogy nem megy-e le a festék.
Padrone még több vizet öntetett az <span class="pagenum"><a name=
"Page_147" id="Page_147">-147-</a></span> állatra, sőt egy
rongygyal végig is dörzsölte, mire a pap rögtön átnyujtott neki
száz darab szép aranyat.</p>
<p>– Fiam, te nagy szolgálatot tettél a mi vallásunknak, a
taolingnak. Ha a szent állat nem kerül meg, elzüllöttünk volna.
Szivesen látunk barátaiddal ünnepélyünkön, melyen a szent állatot
meg fogjuk tisztitani a földi salaktól és ujra elhelyezzük
aranyketrecébe.</p>
<p>Padrone bizalmatlanul pislogott.</p>
<p>– Ki biztosit?</p>
<p>– Ne félj, én a körmök szolgája és az arany ketrec őre, a ki a
főpap után következem, itt maradok addig, amig ép bőrrel vissza nem
jösz.</p>
<p>– Ez már más. Ki jön velem fiuk, mulatni Szegumba?</p>
<p>A katonáknak nem nagy kedvük volt, de én és Kertész mégis
jelentkeztünk. A kapitány, értesülvén a dologról, eleresztett, de
előbb a körmök szolgáját zár alá tette. Mindegyikünk egy jó
hatlövetü revolvert rejtett a keblébe, Padrone azonkivül egy jól
megtömött vászontarisznyát akasztott a nyakába; egyikünk se tudta,
hogy mi van benne.</p>
<p>A papok jól megkötözték pikkelyes pátrónusukat, gerendákat
dugtak alája, vagy harminc ember nekirugaszkodott s a hajóra vitte.
Mi is ott foglaltunk helyet, s a kulik vad rivalgással huzni
kezdték a bárkát fölfelé.</p>
<p>Valami három óráig tartott, mig Szegumba értünk. Miközben a
krokodilust partra vitték, Kertész igy szólt:</p>
<p>– Fiuk, én már vén tonkingi katona vagyok, s <span class=
"pagenum"><a name="Page_148" id="Page_148">-148-</a></span>
megtanultam nem bizni ezekben a gazemberekben. Ha baj lesz, a
folyam felé vonulunk vissza, s a hajóra menekülünk. Itt vannak az
evezők, a csáklyák. Nézzétek csak, egy szál kötéllel van kikötve,
azt elvágjuk a szuronynyal, egy védi a visszavonulást a többi
belöki a hajót az árba…</p>
<p>– Bölcsen beszélsz, fiu, – felelt Padrone, – ugy lesz, ha baj
lesz.</p>
<p>Esteledett s fáklyafénynél egy roppant öreg ember közeledett,
fehérruhás emberektől körülvéve: a főpap. Körüljárta a krokodilt,
megnézte.</p>
<p>– Ez kisebb, mint a szent állat. Mit szól hozzá az idegen? – és
felénk fordul.</p>
<p>Padrone meghajolt.</p>
<p>– Én azt mondom, hogy nem állitom, hogy ez az a szent állat,
mely a szegumi templomból megszökött; de hogy ez is szent állat, a
vak is látja.</p>
<p>A főpap figyelmesen hallgatta s helyeslőleg biccentett. Aztán
parancsolt valamit és intett. Az emberek rögtön tüzet raktak és egy
vaskondért akasztottak fölibe, melyben valami barnás lé csakhamar
forrni kezdett.</p>
<p>Meglöktem Padronét.</p>
<p>– Rosszat sejtek. Azzal a levessel a maga festékét akarják
kipróbálni.</p>
<p>– Nem félek tőle, – sugott vissza az olasz, – azt ugyan
semmiféle levessel le nem mossák.</p>
<p>Én azonban közöltem aggodalmamat Kertészszel, a ki erre egy
önkénytelen mozdulattal revolvere agyára tette a kezét. A hajótól,
mely már egészen sötétségben <span class="pagenum"><a name=
"Page_149" id="Page_149">-149-</a></span> volt, mintegy harminc
lépésre voltunk, egészen körülvégve taolingokkal.</p>
<p>– Két ugrás, – mormogá Kertész, észrevevén szemem irányát.</p>
<p>Ezalatt a főpap egy fehér kendőt a füstölgő barna lébe mártott s
a krokodilhoz közeledve, a sárga hátát kezdte dörgölni. Padrone
egészen közelhajolva nézte. Egyszerre csak nyugodtan fölemelkedik,
s miközben a nép csak diadaltól sugárzó arcát látta, halkan
közömbös hangon odaszólt hozzánk:</p>
<p>– Vonulj lassan a hajó felé. A festék lejön.</p>
<p>Hanyagul ódalogtunk a part felé. E pillanatban a főpap nézte a
krokodil megdörgölt hátát, de nyilván nem látott jól, mert intett a
fiataloknak, hogy jőjjenek közel és nézzék meg. Az egész nép
odafigyelt és mi szerencsésen kivül jutottunk az emberi körön.
Éppen futólépést indultunk a part felé, mikor a papok elorditották
magukat:</p>
<p>– Árulás, gazság, csalás! Ez nem szent krokodilus! Ez festett
krokodilus!</p>
<p>Óriás ugrással a hajón termettünk, csak Padrone guggolt le a
sötétben, levette a tarisznyáját és meggyujtotta. A következő
percben utánunk ugrott, a kötél már el volt vágva s egy lökéssel
husz lépésre taszitottuk a bárkát.</p>
<p>Vérszomju orditással rohant le a partra a tömeg. De ekkor, éppen
az orruk előtt, hatalmas robbanás hallatszott s békák, tüzkarikák,
csillagok és napok kezdtek <span class="pagenum"><a name="Page_150"
id="Page_150">-150-</a></span> ugrálni, forogni, szikrázni a
toalingok orra előtt. Mind rémülten hátráltak.</p>
<p>Padrone kacagott.</p>
<p>– Föláldoztam a tüzijátékot, melyet nektek julius 14-ikére
készitettem, de látjátok, hogy szükség volt rá. Még utánunk usztak
és elkampóztak volna a gazemberek. Előre, be a legsebesebb
árba!</p>
<p>Egy óra mulva otthon voltunk, bajtársaink általános örömére.</p>
<hr class="chap" />
<div class="chapter"></div>
<p><span class="pagenum"><a name="Page_151" id=
"Page_151">-151-</a></span></p>
<h2>AZ ÉGETT POFÁJÚ.</h2>
<p>A folyammenti kis garnizon julius 14-ikének megünneplésére
készült. Ezt a francia gyarmatok legtávolabbi zugaiban is megülik,
a hol csak egy szál fehér ember van. Kezdődött a dolog azzal, hogy
julius 12-ikén napiparancsban adták ki, hogy julius 14-ikén csak a
fele helyőrségnek szabad berugni, a másik felére julius 15-én kerül
a sor. A mi bölcs intézkedés volt, tekintettel arra, hogy
ellenségtől voltunk körülvéve. (A szeszes italok élvezése különben
teljesen el volt tiltva, mert a pálinkaivás nagyon fogékonynyá
teszi az embereket a helyi betegségek iránt.) A kapitány mindjárt
ki is számlálta azokat, a kik julius 14-ikén fognak a respublika
tiszteletére a sárga földdel közelebbi érintkezésbe jutni. Julius
13-ikán este nagy kivilágitás volt, a fákat teleaggatták kinai
lampionokkal, azután lampionos menettel vonultunk a kapitány háza
elé és szerenádot adtunk. A mi hangszer volt, mind előszedtük, s
pokoli dobolást és trombitálást vittünk véghez. Végül elénekeltük a
<i>Marseillaise</i>-t. Azután a helyőrség fele megkezdte az ivást,
mely célból 25 liter kincstári abszent osztatott ki. Ezt
szürcsölgették <span class="pagenum"><a name="Page_152" id=
"Page_152">-152-</a></span> vizzel föleresztve. De ez az éjszaka
még nagyon csendes volt. Reggel hatkor fegyverbe állt az egész
helyőrség, százharmincöt legionista és százhetven anami lövész s a
kapitány szemlét tartott. Mikor a front előtt végiglovagolt apró
kis ponniján, a zászlók meghajoltak, a dobok megperdültek, a
trombiták megharsantak s mi tisztelegtünk. Nagy tömeg benszülött
lakosság állt ott és gyönyörködött bennünk. Majd eldefiliroztunk a
kapitány előtt s a hadnagyok és altisztek a kapitányhoz mentek, hol
<i>vin d’honneur</i> volt, vagyis a köztársaság elnökének
tiszteletére egy pohár bort ittak, notandum, a betegek borából.</p>
<p>A légió ezalatt szétoszlott, hogy hozzáfogjon az ünnepi ebéd
készitéséhez. Mi nyolcan voltunk egy házban, ezt hivják egy
szekciónak. Az ilyen háznak se deszkaajtaja, se üvegablaka nincs,
az ablakokon és ajtókon egyszerüen szunyogháló van, melylyel a
moszkitók ellen védekezünk. Ágyunk négy magas bambuszrudra van
kifeszitve. Itt tanyázunk, heverünk, alszunk, pipálunk, ha nincs
semmi dolgunk. A földszintet állataink foglalják el. E nevezetes
julius 14-ikén állatállományunk a következő volt: két egész pici,
pár napos párducféle állat, melyet a benszülöttek pumnak neveznek,
négy kutya és egy papagály. Ez utóbbival egy kis bajunk volt: én és
Kertész erre a szóra tanitottuk <i>betyár</i>, a két orosz erre a
köszönésre <i>blagadarju</i>, a többiek hol erre, hogy
<i>filou</i>, hol erre, hogy <i>mörder</i>. A madár ugy oldotta meg
a nemzetiségi kérdést, hogy egyiket se tanulta meg. Kisded elméje
belezavarodott a különböző nyelvekbe. Most következett <span class=
"pagenum"><a name="Page_153" id="Page_153">-153-</a></span> a
szekció éléstára: tizenegy tyuk, két kakas, öt kacsa, két liba,
valamennyit arcunk verejtékével loptuk a szomszéd falvakban. Hat
tyuk, két liba és két kacsa esett áldozatul a nemzeti ünnepen,
melyen mindenki segitett egy kicsit főzni a szakácsnak. Mondhatom,
hogy Tannenberg német bajtársunk fényes ebédet főzött s mi pompásan
lakmároztunk, utána pedig bor, pálinka mellett danolgattunk. Ebéd
után az erőd udvarán volt versenyfutás, dijbirkózás, póznamászás,
majd bál. Esti szürkületkor a garnizon kiszemelt fele holtrészeg
volt, a szolgálatban levő másik fele pedig pityókos, mert azért
lopva az is iddogált egy kicsit. Én már délután ötkor lefektettem
Kertészt, Rosztovot és Wladimirt, magam pedig kint sétáltam, sőt
mikor a sötétség teljesen beállt, egy részeg legényt fölváltottam
az őrállomásán, csak ugy privát diligenciából, mert képtelen volt a
puskát tartani. Bizony ha ez éjjel a fekete-zászlósok megrohannak,
valószinüleg ellenállás nélkül másznak át palliszád-sorainkon.</p>
<p>Ez ünnep után pár nappal három fegyvertelen anami ember
jelentkezett az erődben, s a kapitánynyal óhajtott beszélni. A
kapitány egy félóráig értekezett velük a verandán, s csakhamar hire
terjedt az érdekes dolognak: Luong-Tom-Hi, a fekete-zászlósok egyik
leghirhedtebb vezére, találkát kér a kapitánytól. A kapitány azt
üzente neki, hogy rendelkezésére áll, de a kelepcétől óvakodjék,
mert pórul jár. Erre Luong-Tom-Hi a következő javaslatot tette:</p>
<p>Egy félóra járásnyira az erőd fölött, szegezzenek egy tutajt a
folyam közepén a fenékhez. Ő a jobbpartról, <span class=
"pagenum"><a name="Page_154" id="Page_154">-154-</a></span> a
kapitány a balpartról, négy fegyvertelen ember által hajtott
csónakon a tutajra megy, s ott megbeszélik a megbeszélendőket.
Náluk se szabad fegyvernek lenni.</p>
<p>A kapitány elfogadta a föltételt, de a parti bokrokban hatvan
legionista hasalt, ő maga pedig egy csinos, de kitünő amerikai
revolvert csusztatott a zsebébe.</p>
<p>A derék vezérnek ugyanis irtóztató rossz hire volt. A
franciáknak legfélelmesebb ellenségei közé tartozott. Ő maga óriási
termetü és rettentő erejü ember volt, a ki vad kegyetlenségeket
követett el, ugy a benszülöttek, mint az európaiak közt.
Közönségesen <i>égett pofájunak</i> hivták, mert az arcát valami
puskarobbanás éktelenül elcsufitotta, feketévé és lyukacsossá
tette. Ötszáz főnyi csapatjában vasfegyelmet tartott fönn s a
franciák nem egyszer érezték sulyos ökölcsapásaikat.</p>
<p>Mit akarhat ez az ember? A tisztek szörnyen törték a fejüket
rajta, de nem tudtak semmiben se megállapodni.</p>
<p>A találkozón én voltam egyike azoknak a katonáknak, a kik a
csónakot a tutajhoz hajtották. Mondanom se kell, hogy fegyvereink,
ágak alá rejtve, a csónak fenekén feküdtek.</p>
<p>Luong-Tom-Hi már a tutajon állt. Hosszu sárga selyemköntös
omlott le óriási testéről, fején egy tányéralaku sapka volt,
mellette egy szolga állt és napernyőt tartott föléje. Arcába
néztem: a vér meghült bennem. A pokolból előbujt ördög nem lehet
rútabb. Az arca össze-vissza volt tépve, ide-oda ráncigálva. Mintha
karddal összeszabdálták volna s aztán az orvosok rosszul varrták
<span class="pagenum"><a name="Page_155" id=
"Page_155">-155-</a></span> össze: a szája szögletét az egyik
füléhez, az orra hegyét a másik füléhez. Szinte keresni kellett,
hogy hol van ezen a pofán a szem, a száj. A kapitány maga is
meghökkent, mikor közeledtünk.</p>
<p>– Teringettét, miféle vadállat ez? – szólt félhalkan.</p>
<p>A tutajon két szék volt. Mikor a kapitány föllépett, a rút vezér
udvariasan meghajtotta magát s az egyik székre mutatott. A mint a
kapitány leült, ő is azonnal helyet foglalt. A szolga odaállt és
mindkettőjük fölé tartotta a napernyőt. A tolmács meg tőlük öt
lépésre guggolt.</p>
<p>– Te nem bizol bennem, vezér, – szólt a kinai.</p>
<p>– Miért mondod ezt?</p>
<p>– Látom, zsebedben revolvert hoztál.</p>
<p>A kapitány zavarba jött, kihuzta a revolvert zsebéből és
csónakunkba dobta.</p>
<p>– Pedig ha nem bizol bennem, akkor hiába jöttünk össze. Mert
akkor azt se fogod elhinni, a mit mondani fogok.</p>
<p>– Beszélj!</p>
<p>– Gaz módon bánnak velem. A mandarinok megdézsmálják a pénzemet,
igy akármeddig verekszem, nem gazdagodhatom meg. Átállok hozzátok.
Izenj a kormányzónak s hozd meg a feleletét.</p>
<p>– Nem fogja elhinni és nem is felel rá.</p>
<p>– El fogja hinni, ha megirod neki, hogy hat feleségemet és
tizenhét gyermekemet biztositékul a kezetekbe adom?</p>
<p>– Igy már el. <span class="pagenum"><a name="Page_156" id=
"Page_156">-156-</a></span></p>
<p>– No hát, akkor ird meg. És tedd hozzá, hogy ötszázadmagammal
állok be. Olyan ötszáz legénynyel, a ki fölér tizezer fehérrel. A
kiken nem fog a betegség, mert itt születtek az ingoványban és itt
nevelkedtek föl az erdőben. A kik ösmernek minden zugot és bokrot,
várat, buvóhelyet, falut és mandarin-kéjlakot. A kik megeszik a
hust és a kenyeret, de elélnek a fagyökéren is és poshadt sarat
isznak rá és nem árt meg nekik. A kiket ti fényes nappal se láttok,
de a kik titeket sötét éjjel is látnak, mikor, mint a kigyó,
előörseitek közé kúsznak és lekanyaritják a fejüket.</p>
<p>– Jól van, vezér, még ma futárt küldök a kormányzóhoz; te meg
add mellém egy biztos emberedet, a kivel üzenhessek neked, ha
megjött a kormányzó felelete.</p>
<p>– Itt van a levelem a kormányzóhoz, ebben vannak a föltételeim.
Addig pedig béke legyen köztünk, óvjanak az ég szellemei s a földi
rossz manókat tipord össze, valahányszor lábadat lépésre
emeled.</p>
<p>Ezzel mélyen meghajtották magukat egymás előtt s a találkozás
véget ért.</p>
<p>Három hét mulva megtörtént az ujabb találkozás. Ezalatt a
tonkini kormányzó Párissal is értekezett táviratilag s a
tengerészeti minisztérium budgetjébe havi tizennyolcezer frankkal
többet állitottak be. Ennyit kapott Luong-Tom-Hi (de 30.000-et
kért).</p>
<p>Negyven fegyveres kiséretében jelent meg a második találkozás
után egy héttel, hogy nejeit és gyermekeit nekünk átadja. De a
galáns franciák az asszonyokat meghagyták neki s csak a gyerekeket
szállitották el Bac-Ninhbe. <span class="pagenum"><a name=
"Page_157" id="Page_157">-157-</a></span> A negyven ember öt nap
alatt az erőd egyik sarkában remek ötszobás házat épitett
gazdájának, s mikor ez készen volt, Luong-Tom-Hi megjelent ötszáz
fegyveresével (marconább, fegyelmezettebb és jobb katonaságot sehol
a világon nem láttam) és fölesküdött a francia zászlóra. A
fegyvereseket egy nagy rakás asszony és gyerek követte s három nap
alatt az erőd mellett egy uj falu keletkezett, boltokkal,
kávéházakkal.</p>
<p>Uj katonáink épp annyi zsoldot kaptak, mint mi: öt napra egy
frankot és hét sout. De ellenséges földön szabad rablás volt
számukra biztositva. Hogy milyen nagy szolgálatot tettek ezek a
franciáknak, majd elmondom. Most csak vasfegyelmük jellemzésére
ennyit emlitek: egy napon riadót vertek s Luong-Tom-Hi egyik
katonája ópium-részegség miatt nem jelent meg. A kinai szörny
odament a házához s a boldogtalant álmában fejbelőtte.</p>
<hr class="chap" />
<div class="chapter"></div>
<p><span class="pagenum"><a name="Page_158" id=
"Page_158">-158-</a></span></p>
<h2>A HINDU.</h2>
<h3>I.</h3>
<p>Luong-Tom-Hi tehát, a kit népe az égett pofájunak hítt, ötszáz
emberével beállt hozzánk, havi tizennyolcezer frank fizetésért.</p>
<p>Szaigonból is érkezett egy század <i>marsouin</i>
(tengerész-gyalogság), egy század zuáv, egy század légió, két darab
Gatling-féle golyószóró, megfelelő legénységgel, mindehhez
hozzávéve Luong-Tom-Hi fenegyerekeit, megpróbálhattuk a rebellisek
legveszedelmesebb fészkének, Dü-Nam erődének a bevételét.</p>
<p>A főparancsnokságot Brisard őrnagy foglalta el, egy régi tonkini
verekedő, a ki többször keresztül-kasul barangolta az országot,
adott és kapott sebeket, sőt már a lázt és a kigyócsipéseket is
kiheverte, szóval egészen aklimatizálódott.</p>
<p>Első dolga volt nagy haditanácsot hivni össze, mely elé azt a
kérdést terjesztette, hogyan lehetne Dü-Nam várát minél kevesebb
veszteséggel és minél hamarabb elfoglani. A haditanácsban résztvett
Luong-Tom-Hi is, a kinek a tolmács minden szót leforditott.
<span class="pagenum"><a name="Page_159" id=
"Page_159">-159-</a></span></p>
<p>A tisztek sokat himeztek-hámoztak ide-oda, csak Luong-Tom-Hi nem
szólt egy szót se. A tanácskozás a szabadban történt, meglehetős
hangos szóval, s minden szót hallottam én is, a ki az őrnagy lakása
előtt álltam őrt.</p>
<p>– Te, Pál, – szólt Wladimir, a ki ott pipázgatott közel hozzám,
egy oszlopnak támaszkodva, – ez az őrnagy vagy nagy szamár, vagy
nagyon okos ember.</p>
<p>– Miért?</p>
<p>– Mit csap itt országos vásárt a haditerv megállapitásából? Hisz
ezt holnap Dü-Nam is fogja tudni.</p>
<p>– Tán épp’ azért teszi.</p>
<p>– Ez az én föltevésem második része. Ezt csak Dü-Nam számára
kovácsolják s titokban egy másikat fogunk végrehajtani, a mi nagyon
meglepi majd a pirátákat.</p>
<p>– Ez a valószinü.</p>
<p>– Nézd, égett pofáju barátunk milyen megvető arccal néz körül. Ő
is ostobának tartja a parancsnok eljárását.</p>
<p>A tanácskozás csakhamar véget ért. Ugy nagyjából megállapitottak
egy közönséges haditervet: a zuávok innen, a légió eminnen, a
tengerészek onnan fognak az erőd felé nyomulni. De mikor az őrnagy
fölkelt, intett az égett pofájunak, a ki a tolmácsával követte. A
parancsnok szobájába mentek, mely előtt álltam s igy a beszélgetés
minden szavát hallottam.</p>
<p>Az őrnagy az óriás vállára tette kezét.</p>
<p>– Luong-Tom-Hi! Nagyon komor pofát vágtál a <span class=
"pagenum"><a name="Page_160" id="Page_160">-160-</a></span>
tanácskozás alatt. Megmondom, hogy mért. Azt gondoltad magadban:
miféle szamár ez, a ki haditervét az egész helyőrség jelenlétében
állapitja meg.</p>
<p>– Igazad van, parancsnok, hisz ha az uniformisod zsinórjai
tudnák, még azokat is le kellene fejteni és a tüzbe dobni.</p>
<p>– Helyesen beszélsz, vén jaguár, de csalódol, ha azt hiszed,
hogy mi a megállapitott haditerv szerint fogunk eljárni. Azt csak
hadd fecsegjék el az árulók, az nekünk csak használhat. Az igazi
tervet most fogjuk megállapitani, mi ketten.</p>
<p>Luong-Tom-Hi meglepetten kiáltott föl:</p>
<p>– Ember vagy a talpadon, vezér! Most értelek csak. Öröm veled
dolgozni, vén kigyó. Nos, hát nekem van már egy jó tervem.</p>
<p>Sokáig beszélgettek. Végre áttértek a részletekre. Luong-Tom-Hi
a zsákmánynak a felét és Dü-Nam asszonyait követelte. Az őrnagy
beleegyezett, s ennek jeléül tenyereltek egymással. Ekkor
Luong-Tom-Hi elővette revolverét s fölhuzza a sárkányát.</p>
<p>– Mit akarsz?</p>
<p>– A tolmácsot fejbelőni.</p>
<p>– Megbolondultál?</p>
<p>– Nem, mon commandant, de ő tudja a tervünket… s ha ez az
ellentáborba átszivárog, mind ott veszünk a vállalatnál.</p>
<p>A fiatal kinai (a ki a francia konzulátuson tanulta meg a gallok
nyelvét) ezt már az őrnagy lábai előtt fetrengve, könyörögve
tolmácsolta. <span class="pagenum"><a name="Page_161" id=
"Page_161">-161-</a></span></p>
<p>– Én bizom benne, – szólt az őrnagy.</p>
<p>– Rosszul teszed.</p>
<p>– Bizom benne, de azért vigyázok rá. Hé, legionista!</p>
<p>Beléptem a szobába.</p>
<p>– Kiáltson ide egy káplárt.</p>
<p>Kiléptem a tornácra s lekiáltottam az udvarra:</p>
<p>– Caporal Marnier!</p>
<p>Az öreg Marnier csakhamar a szobában termett.</p>
<p>– Marnier, ezt a kinait egy üres kunyhóba helyezi, egy ember
éjjel-nappal mellette lesz, töltött fegyverrel, s ha valaki a
benszülöttek közül szóba áll vele, mind a kettő agyonlövendő: a
tolmács is, meg a benszülött is.</p>
<p>Ezzel az intézkedéssel a rablóvezér is meg volt elégedve.</p>
<h3>II.</h3>
<p>Egy zivataros éjjel, mikor az orkán menydörgéssé erősülve
tombolt az őserdőben, a légiót fölkeltették. Nem riadóval,
egyenkint rázták föl és sorakoztatták az udvarban, még pedig
cakkumpak. Abból is láttuk, hogy hosszabb utra megyünk, mert minden
legény két skatulya amerikai huskonzervet kapott s még husz kulit
raktak meg élelmiszerekkel.</p>
<p>A viharfáklyák lobogó fényénél Brisard őrnagy és az égett pofáju
ellenőrizték az elindulást. A zuávok már egy órával előbb
elindultak. Vezetőül kaptunk tiz <span class="pagenum"><a name=
"Page_162" id="Page_162">-162-</a></span> embert Luong-Tom-Hi
csapatjából. A légiót Cavalier kapitány, Le Breton és Coulmier
hadnagyok vezették.</p>
<p>Mikor a kiosztás, fegyver- és töltényvizsgálat megtörtént, az
őrnagy négyszöget formált, befelé forditott arccal s a közepére
állva szólt:</p>
<p>– Bajtársak, hosszu és veszélyes utra mentek, mely nemcsak
bátorságotokat, hanem kitartástokat is kemény próbára teszi.
Legyetek méltók a légió vitézi hirnevéhez s ne feledjétek, hogy ez
olyan vállalat, melyben könnyen meg lehet szerezni az előléptetést,
sőt a keresztet is! Vigyázzatok a vezetőitekre, ha gyanusan viselik
magukat, lőjjétek le irgalom nélkül. Előre, Isten nevében!
Franciaországért!</p>
<p>– Lám, lám, – dörmögött Rosztov, – az őserdőben még a
republikánusnak is eszébe jut az Isten.</p>
<p>A tisztek kezetfogtak az őrnagygyal s a csapat lassan,
zajtalanul kivonult az erődből. Oly sötét volt, hogy még az előttem
ballagó katonát se láttam. A vezetők szabdalták elől az utunkban
levő ágakat, ugy hogy mi, kik leghátul a kulik után bezártuk a
menetet, már aránylag elég kényelmesen haladtunk. Néha egy-egy kuli
jajgatása akasztott meg: mezitláb lévén, tüskébe lépett a
szerencsétlen. Egy jól alkalmazott puskadöfés azonban elfelejttette
vele fájdalmát s további szolgálatra kényszeritette.</p>
<p>A mint hajnalodott, egy sürü bokrosban tanyát ütöttünk s egész
estig ott maradtunk. Tüzet rakni nem volt szabad s igy csak a
magunkkal hozott hideg feketekávét élvezhettük. <span class=
"pagenum"><a name="Page_163" id="Page_163">-163-</a></span></p>
<p>A vihar egész nap változatlan erővel dühöngött. Rettentő volt az
erdő folytonos, fülsiketitő zugása. Estére azonban megenyhült s mi
remek holdvilágnál haladtunk tovább.</p>
<p>Hirtelen megállt a csapat. Az eleje az erdőszélen állt, egy
tisztás előtt, melyen egy mély álomba merült falu állt.</p>
<p>A tisztek és a vezetők tanácskoztak. Tovább vonulhattunk volna
ugyan észrevétlenül, de reggel a lakosok észreveszik nyomainkat s
azonnal jelentést tesznek Dü-Namnak, a ki ebből megtudhatja
csapatmozdulatainkat s vagy elfut, vagy idő előtt ránk csap.</p>
<p>A vezetők azt javasolták, hogy körül kell venni a falut és
mindenkit lemészárolni. A francia tisztek természetesen ettől
visszaborzadtak. Cavalier kapitány azt inditványozta, hogy a főbb
embereket magunkkal kell vinni, ez talán féken tartja a többit. A
vezetők vállat vontak. Nem tetszett nekik a terv, de hát mit
csináljanak, mikor a fehérek olyan nyulszivüek és ugy irtóznak a
vérontástól.</p>
<p>A falut, lövésre tartott fegyverrel, körülfogtuk. A vezetők
szintén fölpedzették Remington-fegyverüket s kiléptek a tisztásra.
Nesztelen léptekkel futottak a legnagyobb házhoz és belökték az
ajtót.</p>
<p>Kiabálásra, sikoltásra, sőt lövésre is el voltunk készülve, de a
csönd maradt csöndnek. Láttuk, hogy a vezetők öt-hat házba
bekukkantanak, végül megállnak, tanakodni látszanak s aztán
vállravetett fegyverrel visszatérnek a kapitányhoz. <span class=
"pagenum"><a name="Page_164" id="Page_164">-164-</a></span></p>
<p>Bizonyosan üres a falu. Lakói megszöktek.</p>
<p>– Mehetünk, vezér, – szólt az egyik piráta.</p>
<p>– Nem találtatok senkit?</p>
<p>– De találtunk, csakhogy halva.</p>
<p>– Halva?</p>
<p>A megdöbbenés moraja futott át a katonákon.</p>
<p>A piráta közömbös hangon folytatta:</p>
<p>– Itt jártak a Dü-Nam fojtogatói. Álmában megfojtották a falut.
Ott fekszik mind egymás mellett: férfi, asszony, gyerek. Gyerünk!
Ezek nem fognak elárulni.</p>
<p>Egy pillanat alatt végigfutott a hir a légión s halálos
borzadálylyal néztünk ki a holdsütötte tisztáson álló fekete
kunyhókra, melyekben eltorzult arccal annyi áldozat hever.</p>
<p>Sietve haladtunk, mintha menekülnénk e borzalmas helyről.
Senkise szólt egy szót se: a halál alakja suhant el mindenki előtt
s megfagyasztotta ajkán a hangot.</p>
<p>A két orosz keresztet vetett magára.</p>
<p>– Megálljatok, fiuk, – szóltam s Kertészt is odaintettem, –
irtóztató ellenség elé megyünk, lehet, hogy mind ott veszünk. Egy
fogadásunkat akarom fölujitani. Ne feledjétek el, semhogy az
ellenség kezébe kerüljünk, az utolsó patronnal egymást lőjjük
agyon.</p>
<p>Kezet szoritottunk.</p>
<p>– Mi az? – kérdé Marnier, a ki a leghátulsó escouade-ot
vezette.</p>
<p>Elmondtam neki a fogadást. <span class="pagenum"><a name=
"Page_165" id="Page_165">-165-</a></span></p>
<p>– Igazatok van, fiaim. Nekem is van egy jóbarátom, a ki az
utolsó percben nem fog cserben hagyni.</p>
<p>És ezzel a revolverét félig kihuzta a tokjából.</p>
<p>– Pompás szervisz. Hat személyre van berendezve. Előbb jön öt
kutya, aztán a hatodik, a legnagyobbik kutya, én.</p>
<p>Reggel ujra megállt a csapat. Száz ember letette a fegyvert,
ásót, kapát fogott s egy puszta dombot körülárkolt. Aztán hosszu
cölöpöket faragtunk s belül körülcövekeltük az árkot. Az igy
keletkezett kis erőd megszállására a mi szakaszunkat rendelték, a
tapasztalt Marnier vezetése alatt. A domb azért volt alkalmas, mert
alatta egy forrás volt, oly közel, hogy ha a kulacsunkat madzagra
kötöttük, az erődből ledobva is meg lehetett meriteni.</p>
<p>Estefelé Cavalier összegyüjtötte a mi szakaszunkat és igy
szólt:</p>
<p>– Fiuk, a parancs igy szól: Nyitva tartsátok a szemeteket és a
fületeket. Ha a piráták erre akarnak menekülni, gyorstüzzel vissza
kell riasztani őket. Látjátok ott a távolban azt a magas
hegycsucsot? Ha azon éjjel lángoszlopot, nappal pedig füstöt
vesztek észre, azonnal összeszeditek magatokat, s teljes
gyorsasággal a hindu Ahmed vezetése alatt észak felé törtök. Öreg
Marnier, megértetted?</p>
<p>– Meg, mon commandant.</p>
<p>– Ahmedre azonban vigyázzatok. A többiek azt mondják, hogy
ravasz hindu.</p>
<p>– Mi még ravaszabbak leszünk, mon commandant. <span class=
"pagenum"><a name="Page_166" id="Page_166">-166-</a></span></p>
<p>– Azt beszélik róla, hogy ha nem érzi Luong-Tom-Hi jelenlétének
a sulyát, hajlandó az árulásra.</p>
<p>– Majd belefojtjuk ezt az árulást.</p>
<p>– Jól van. Hat napra élelmet és egy kulit is hagytam itt, a ki
főzzön. Salut, mes enfants!</p>
<p>– Bonne chance, mon commandant! – felelt a szakasz.</p>
<p>Egy félóra mulva távozó bajtársainkat elnyelte az őserdő és a
terjedő homály. Mi pedig ott maradtunk a rengetegben: huszonnégy
európai, egy hindu és egy kinai. Marnier azonnal rám és Kertészre
bizta Ahmedet és én tüstént a természetrajzával kezdtem
foglalkozni. Elővettem az angol tudományomat, melyet a régi jó
időkben Monte-Carlóban miss Sampsontól szereztem, fizetvén érte
négy hónapra hatezer frankot, s ezzel közeledtem Ahmedhez. Nagy
örömemre ő is törte az angolt, mert a második bengál dsidásezrednél
szolgált négy évet és igy megértettük egymást. Kijelöltem neki a
fekvőhelyét köztem és Kertész közt, a kivel megállapodtunk, hogy
négyóránkint fölváltva virrasztunk, hogy a hindut szemmel
tarthassuk. Ahmed elmondta, hogy régebben, mikor ő még nem volt
francia katona, milyen gazdag fiuk szolgáltak a légióban, ő négyet
szöktetett át Indiába s ezektől ezer rupiát kapott. A mit aztán
kockán s egyéb szerencsejátékon elveszitett. Én pedig, hogy az
árulásnak még csak gondolatát is kiverjem fejéből, elmondtam neki,
hogy ezen az expedición mindnyájan meg fogunk gazdagodni. Dü-Nam
erődjében mesés kincsek vannak fölhalmozva. <span class=
"pagenum"><a name="Page_167" id="Page_167">-167-</a></span></p>
<p>Ő a fejét csóválta.</p>
<p>– Ne hidd, uram, hogy sikert aratunk. Mind ott fogjuk hagyni a
fogunkat. Ha a föld fölött győzünk, Dü-Nam a föld alá buvik s oda
nem követhetjük. Különben is tizezer embere van és mi egy maroknyi
nép vagyunk. Sohase látjuk mi a várát. Ránk gyujtja az erdőt, bele
csal a mocsárba. Sohse fogjátok meglátni többé hazátokat. Jó
éjszakát!</p>
<p>Egymásra néztünk Kertészszel.</p>
<p>– Megborzad az ember, ha ennek a fickónak a torokhangu jóslatait
hallja. S ha meggondolom, hogy erre van bizva a vezetésünk.</p>
<p>Kertészre nem tett olyan rossz hatást, mert nem értette egészen
jól.</p>
<p>– Csak feküdjél le, öreg, majd vigyázok rá.</p>
<p>Nem kellett sok biztatás, elnyultam a pokrócomon s fülemre
huztam a köpenyegemet. Még egy ideig hallottam, hogy a kapu előtt
álló őr egy orosz nótát fütyürész, aztán elaludtam.</p>
<p>Arra ébredtem, hogy valaki megszoritja a karomat. A hold
lenyugodott, koromsötétség borult az erődre.</p>
<p>– Te Pali! – sugta Kertész, – a hindu megszökött.</p>
<p>Felültem.</p>
<p>– Szerencsétlen, elaludtál?</p>
<p>– Nem. Sőt mikor a hold lement, felültem és szememet folytonosan
az ő ágyára szegeztem. De nem láttam semmit ebben a pokoli
sötétségben. Hirtelen gyanu támadt bennem s tapogatni kezdtem. Nem
volt ott. <span class="pagenum"><a name="Page_168" id=
"Page_168">-168-</a></span></p>
<p>– Semmi zörejt sem hallottál?</p>
<p>– Semmit.</p>
<p>– Hát kigyó ez az ember?</p>
<p>Valami tárgy repült be az erődbe s kint zuhanás hallatszott.</p>
<p>– Adieu, french soldiers! (Agyő francia zsoldosok!) – kiáltott
kivülről Ahmed hangja.</p>
<p>– Aux armes! – orditottam és fegyverrel kezemben két ugrással
kint termettem. Néhányan fáklyát gyujtottak, a többiek mellettem
futottak.</p>
<p>– Mi az? – szólt Marnier.</p>
<p>– Ahmed szökik!</p>
<p>Az erdő szélén a sötétben megszólalt a hang:</p>
<p>– Sohse fogjátok többé meglátni hazátokat. Jó éjszakát!</p>
<p>Tizen lőttünk a hang irányába. A levelek lehulló forgataga
zörgött egy darabig, aztán minden csöndes lett. Marnier káromkodva
lefutott a dombról, s keresztülesett valamin.</p>
<p>– Fáklyát ide? Mi ez?</p>
<p>A legionista őr volt, fej nélkül.</p>
<p>– A fejet elvitte!</p>
<p>– Nem vitte el, – felelt Wladimir, s egy sápadt, véres fejet
tartott a fáklya fénye elé.</p>
<p>Az elszörnyedés kiáltása tört ki a keblekből… én nekem meg egy
könny gördült alá a szememből. A fej szegény Rosztov barátunké
volt. Azt dobta vissza a bandita az erődbe.</p>
<hr class="chap" />
<div class="chapter"></div>
<p><span class="pagenum"><a name="Page_169" id=
"Page_169">-169-</a></span></p>
<h2>AZ EZERÉVES TEMPLOM.</h2>
<p>Képzelhető a szakasz megdöbbenése. Az egész csapat dermedten
állt s a fáklyák vörös fényénél egymás arcán kereste a
félelmet.</p>
<p>Elhagyott bennünket az egyetlen ember, a ki itt tájékozni tudja
magát. Elhagyott gyilkos tettel, gonosz, ellenséges szándékkal. Tán
már egy fél óra mulva cimborái, pokolbeli fenevadak fognak minden
oldalról kisded menedékhelyünkre támadni s megkezdődik az
élethalálharc.</p>
<p>Kéz nehezedett a vállamra. Kertészé volt.</p>
<p>– Gyere sirt ásni.</p>
<p>Gépiesen, lassu léptekkel az erődbe mentünk, ásóért, kapáért, s
a domb alján, egy fa tövében gyorsan gödröt kezdtünk ásni.
Valamennyien odasiettek s puszta kézzel vagy szuronynyal
segitettek. Ezalatt egy sziciliai fiu a vastag fába szép keresztet
vésett a bicskájával. Legalább nem törik ki a vadállatok, vagy a
vademberek. Tiz perc mulva szegény jó pajtásunkat már leeresztettük
a sirba és behantoltuk.</p>
<p>Előbb azonban levetkőztettük, fejét törzséhez illesztettük,
<span class="pagenum"><a name="Page_170" id=
"Page_170">-170-</a></span> s az egész testet egy sátor fehér
lepedőjébe göngyölgettük.</p>
<p>– Vigyázz! Imához! – hangzott Wladimir szava.</p>
<p>Mind levettük a sapkánkat és letérdeltünk. A sziciliai olaszul
elimádkozta a Miatyánkot.</p>
<p>– Elég! – szólt Marnier rekedt hangja az imádság után, – vissza
mind az erődbe s készüljünk a védelemre.</p>
<p>Odabent felelősségre vont bennünket s mi elmondtuk neki a dolgot
ugy, ahogy volt.</p>
<p>– Főbelövethetnélek benneteket, – mondá nyersen.</p>
<p>– Tessék! – feleltem, s vállat vonva ott hagytam.</p>
<p>– Ne bolondozz öreg! – szólt rá a káplárra Kertész, – nemsokára
nagyon meg találnád bánni, hogy két jó legionáriussal kevesebb áll
melletted.</p>
<p>A kuli lépett Marnier elé.</p>
<p>– Engem elereszteni, káplár.</p>
<p>– Mit beszélsz?</p>
<p>– Elereszteni kulit. Kuli megtalálni Ahmedet, nyissz, levágni
fejét. Nincs semmi baj.</p>
<p>– Gazember, te is meg akarsz szökni? Csak maradj itt és főzz
mindjárt kávét.</p>
<p>– Ha nem menni azonnal, nem megtalálni Ahmed.</p>
<p>– Csitt! Rakj tüzet!</p>
<p>– Nem rakni tüzet. Pirátok jönni tüstént. Minket mind megölni.
Kuli nem maradni.</p>
<p>Marnier kihuzta revolverét. A kuli térdre esett. <span class=
"pagenum"><a name="Page_171" id="Page_171">-171-</a></span></p>
<p>– Oh káplár, nem bántani kuli. Kuli jó fiu, tüzet rakni.</p>
<p>És csakugyan oly buzgalommal fogott a munkához, hogy egy félóra
mulva mindnyájan egy nagy bögre forró fekete kávét kaptunk. A mi
egy kis meleget és bátorságot öntött tagjainkba.</p>
<p>A kaput elsáncoltuk, belül apró földhányásokat csináltunk, aztán
a szakasz fele lefeküdt aludni, a szakasz másik fele pedig fölvont
fegyverrel állt köröskörül, belül, a fal mellett a földhányásokon s
belebámult az alaktalan éjszakába. A gyáva kulit Marnier biztosság
okáért megkötöztette.</p>
<p>Én az őrtálló részhez tartoztam. Egész éjjel nem történt semmi.
De a csend s a vak homály idegessé tett. A szemem káprázott és a
fülem zúgott tőle. Egyszer Wladimir jött hozzám s elbeszélgettünk
rettentő véget ért pajtásunkról. Majd Kertész is oda jött, a ki
jobban ismerte s tompa suttogással, szaggatott mondatokban Rosztov
halálát, vagy vigasztalan helyzetünket tárgyaltuk. Egyikünk se
tudott aludni. Marnier azonban ugy horkolt, mintha otthon, Belgium
nyájas földjén, a szülei házban aludt volna.</p>
<p>Végre virradt. A mi itt annyit tesz, hogy a koromsötétből
egyszerre nappali világosság lett, a mi visszaadta lelkem
nyugalmát. Éreztem a fiatal erőt karjaimban, jó fegyvert
szorongattam a kezemben, százhusz ellenség halála rejlett a
patrontáskámban, tehát önbizalmam is visszatért. A mint
fölváltottak, végigterültem fekvőhelyemen s mély álomba merültem.
<span class="pagenum"><a name="Page_172" id=
"Page_172">-172-</a></span></p>
<p>Mikor fölébredtem, már magasan járt a nap. A kuli vigan főzte az
ebédet, huslevest és rizskását száritott hallal, az őrök helyükön
voltak, mint éjjel, s a kapun csak egy kis nyilás volt, melyet egy
pillanat alatt be lehetett tömni. Marnier intett, hogy közeledjem.
Egy kis haditanácsot tartott azokkal, a kiket legjobban
kedvelt.</p>
<p>– Fiuk, helyzetünk meglehetősen kétségbeejtő. Ha az üldözött
pirátok erre akarnak kitörni s mi közéjük puskázunk, rájok
ijeszthetünk és esetleg visszariaszthatjuk őket. De hátha Ahmed
idehoz ezer olyan embert, a kiket senki se szorongatván, nyugodtan
megostromolhatnak bennünket. Hisz azok ezt a rongyos fészket
egyetlen rohammal elfoglalhatják, s első sortüzünk halottait ide
bedobhatják közénk és maguk is utána ugorhatnak: ilyen vad
támadásra vagyok én elkészülve.</p>
<p>– Az a kérdés, hogy gyorstüzzel hányat lőhetünk, mig ők az erdő
szélétől az erőd faláig futnak? – kérdém.</p>
<p>– Legalább ötöt minden ember.</p>
<p>– Nos, mondjuk, összesen százötvenet. És minthogy tömegbe
lövünk, ez jelent az ő részükre legalább négyszáz halottat és
sebesültet. Ez megtöri a rohamot.</p>
<p>Marnier komoran nézett maga elé.</p>
<p>– A számitásod helyes, de ez nem ér semmit. Ezeknek a
gazfickóknak százféle módjuk lehet a rohamon kivül az erőd
elfoglalására.</p>
<p>– Miféle módjuk?</p>
<p>– Ha én azt tudnám, akkor előre elkészülnék a védelemmel. De ki
láthat a fekete lelkükbe? <span class="pagenum"><a name="Page_173"
id="Page_173">-173-</a></span></p>
<p>Ratinszki, a lengyel, megszólalt:</p>
<p>– Én mint orosz katona résztvettem a turkománok ellen viselt
hadjáratban. Ott egyszer kipörköltek bennünket egy ilyen faerődből,
azzal, hogy valami égő szurokkoszorukat lövöldöztek ránk. A
legénység fele vagy megégett, vagy megfulladt.</p>
<p>– Ezt a módszert ők is ösmerik, – szólt Marnier, – ez ellen
pedig nem védhetjük magunkat. Csak már legalább a füstöt látnám
azon a hegytetőn, akkor tudom, hogy kezdődik a kombinált támadás s
a pirátoknak nincs külön idejük velünk vesződni.</p>
<p>Marnier mögött fölmerült a kuli sárga arca.</p>
<p>– Kuli nem rossz ember. Kuli ismerni vidéket, segiteni franciát.
Nem messze van egy templom. Ott jobb, mint itt, káplár. Ott nem
félni pirátától.</p>
<p>– Merre van?</p>
<p>– Itt hátra.</p>
<p>– Vladimir! Öt emberrel nézd meg! Óvatos légy!</p>
<p>Persze az ötben én is bent voltam. Fegyvert fogtunk.</p>
<p>– Előre, kuli, vezess!</p>
<p>Fölhuzott fegyverrel az erdőbe mélyedt a kis csapat.</p>
<p>– Régi templom, – szólt a kuli, – kuli nagyapja kis fiu volt,
már akkor régi templom volt. Ezek a nagy vastag fák kis bokrok
voltak, templom már akkor öreg templom volt. Visnu Isten ott aludni
hétezerhétszázhetvenhét esztendő előtt. Azóta szent templom.
<span class="pagenum"><a name="Page_174" id=
"Page_174">-174-</a></span></p>
<p>– Van hozzá falu? – kérdém.</p>
<p>– Nincs.</p>
<p>– Hát pap?</p>
<p>– Kuli apjától hallotta, van egy öreg szent pap, a kinek fák
adni, madarak hozni eledelt. Kuli nem ismerni őt.</p>
<p>Olyan sürüségen mentünk át, hogy bajonettel kellett szétvagdalni
a bokrokat.</p>
<p>– Fogd nyakon a kinait, – szólt Vladimir tört németséggel, –
mert elillan.</p>
<p>Kraft, a porosz, Ratinszki, meg Bertolini, a sziciliai, voltak
velünk. Egyszerre csak elkezdenek veszetül topogni, káromkodni és
puskatussal szétütögetni.</p>
<p>– A kigyók, a férgek fészke! – kiáltott a kuli, – jaj, katona
ur, segits rajtam, nincs cipőm!</p>
<p>– Kapaszkodjál a hátamra!</p>
<p>A kuli egy perc alatt a hátamon termett s remegve átölelte a
nyakamat. Legalább nem kellett fogni s szabad lett a kezem. A mire
nagy szükségem volt, mert a következő pillanatban a legundokabb kis
kigyók, férgek milliói nyüzsögtek el lábam alatt s ugyancsak
gázolnom s puskatussal ütnöm kellett őket.</p>
<p>– Siess előre, mindjárt vége, – figyelmeztetett a kuli.</p>
<p>Leghátul voltam a nem éppen édes teherrel s bajtársaim után
siettem, a kik egészen kimelegedtek a nagy munkában. Szerencsésen
áthaladtunk a csuszómászók telepén. A kuli leszállt a hátamról,
megfogta a kezemet, megcsókolta s jól a szemem közé nézett.
<span class="pagenum"><a name="Page_175" id=
"Page_175">-175-</a></span></p>
<p>– Te megmenteni kulit. Kuli jó fiu. Nem felejteni el.</p>
<p>E percben az erdő szélére érkeztünk s meglepetve kiáltottunk
föl. Egy alacsony domb alján találtuk magunkat, a tetőn egy
szikladarabokból durván összerótt épület állt. Barna és mohos volt.
Oldalából, tetejéből fű sarjadzott, fa nőtt ki. Szegletei, rései,
lyukai tele voltak madárfészekkel. A tisztáson egész rakás gém,
daru, gólyaformáju madár sétált. Csicsergés, csiripelés, berregés
töltötte meg a levegőt. A kuli intett és mi a dombot megkerültük.
Egyszerre a kapuval álltunk szemközt, s akkor egy szikladarabon
ülve egy hófehér szakállu aggastyánt láttunk, a ki a napon
sütkérezett.</p>
<p>– A szent pap, – suttogott a kuli, – nem lát bennünket. Vak.</p>
<p>Megindultunk feléje. Egyszerre irtóztató zajjal vagy ezer madár
rebbent a levegőbe. Észrevettek. Az öreg fölkelt. (Az itt következő
beszélgetést, melyet a kuli tolmácsolt, később állitottam össze.)
Kiterjesztette karjait és rekedt torokhangon megszólalt:</p>
<p>– Mi bajotok kis madaraim? Mi vész közelit atyátok felé?
Ellenséget láttatok? Idegen emberek hatoltak magányunkba?</p>
<p>Az erdőből a madarak ijedt sikoltozása felelt.</p>
<p>Ekkor az aggastyán a következő szavakat kiabálta:</p>
<p>– Bálem, bálem, zorgodi, nálesz!</p>
<p>Egyuttal háromszor tapsolt. Erre valamelyik kősarokból sziszegve
hullámzott elő egy kétméteres kigyó, az agg elé járult s ott
összetekerődzött, de fejét felénk <span class="pagenum"><a name=
"Page_176" id="Page_176">-176-</a></span> emelve, folyton
sziszegett. Az öreg lehajolt hozzá, mintha a sziszegését hallgatta
volna. Mi borzadva megálltunk. Aztán ujra fölemelkedett és
szólt:</p>
<p>– Kik vagytok? Jó barát, vagy ellenség?</p>
<p>– Jó barát. Fehér katonák vagyunk és fegyvert viselünk, de nem
bántunk senkit, a ki nekünk békét hágy. Tisztelünk téged, aggastyán
és tiszteljük Visnu szent hajlékát.</p>
<p>– Fehér katonák, ti ölni és rabolni jöttetek ide, ti
megszentségtelenititek templomainkat és összetöritek isteneinket.
Mit kerestek itt a madarak világában, melyet ember lehelete oly
ritkán fertőztet be? Mit zavarjátok az én erdőm csendjét, életem
nyugalmát? Mit háborgattok imádságomban? Mit kényszeritetek arra,
hogy imádság helyett hozzátok intézett beszéd mocskositsa be
ajkamat? Nem tudtok ti meghalni otthon, hazátokban? Eljön értetek a
halál ott is, miért jöttök eléje, hogy hamarább belétek fojtsa
rongyos életeteket? Vissza, mert rátok eresztem a nagy kigyót, hogy
belétek döfje a halált.</p>
<p>– Lelőjjem? – kérdé Kraft.</p>
<p>– Nem bántani szent embert, – rimánkodott a kuli, a kit a beszéd
alatt a hideg rázott.</p>
<p>Vladimir töprengve nézett rám. A templomot ki kellett kutatnunk,
az bizonyos, de irtózott a gondolattól, hogy kezet emeljen az
agastyánra.</p>
<p>– Öreg ember, – szólt, – mi ki akarjuk kutatni a templomot, de
semmihez nem nyulunk és semmit el nem viszünk. <span class=
"pagenum"><a name="Page_177" id="Page_177">-177-</a></span></p>
<p>– A templomot? Ti, fehér férgek? – rikácsolta az öreg.</p>
<p>Abban a percben a kigyó magasra emelte a fejét és utálatosan
sziszegett. Kraft és Ratinszki egyszerre célba vették a fejét és
lőttek. A dög feje szétlocscsant, de teste görcsösen ugrált,
vonaglott a gyepen, s valami fekete lét fröcskölt szét, ugy, hogy
mind undorodva tágitottunk.</p>
<p>Az aggastyán a dörrenéstől hátra tántorodott és reszketve
támaszkodott a templom falához.</p>
<p>– Öreg ember, – szólt Wladimir, – vonulj vissza és imádkozzál.
Ne félj, mi nem bántunk. Tisztelettel nézünk fehér szakálladra, de
kigyódat megöltük, mert gonosz állat volt. A mennydörgő halált
bocsátottuk rá, mely, tudod, ha akarjuk, utóléri a madarat is, még
ha ezer lépésnyire röpül is az ég magasságában.</p>
<p>– A kigyóm, a kigyóm! – siránkozott az öreg. Mintha összes
energiáját elveszitette volna. Bement a templomba, leült a
szögletbe, valami piszkos lepellel eltakarta a fejét és nem
törődött semmivel. Lehet, hogy sohse hallott puskadurranást, s az
törte meg ennyire.</p>
<p>Mi kikutattuk a templomot. Bent egy négykaru kőbálványon kivül
nem találtunk semmit. E mögött állt a kődiván, melyen Visnu
nyugodott. A falak azonban tele voltak kinai irással és primitiv
dombormüvekkel. Tetejére, mely lapos volt, kőlépcső vezetett. Ez
már valóságos vár volt, pompásan lehetett védeni. Csak az volt a
baj, hogy innen nem láttunk arra a hegyre, honnan a jeladást
<span class="pagenum"><a name="Page_178" id=
"Page_178">-178-</a></span> vártuk. Igy Marnier azt határozta, hogy
az erődben maradunk, de ha baj lesz, a három kilométernyire levő
templomba hátrálunk. Mindjárt csináltunk is utat az erdőn át és
most már nyugodtabban vártuk a bekövetkezendő eseményeket.</p>
<hr class="chap" />
<div class="chapter"></div>
<p><span class="pagenum"><a name="Page_179" id=
"Page_179">-179-</a></span></p>
<h2>ÉJJELI HARC.</h2>
<p>Életem legválságosabb időszakához érkeztem, a mi alatt azt
értem, hogy ránk szakadt a harc, háboru és veszedelem, hogy hosszu
időn keresztül ne hagyjon el bennünket.</p>
<p>Ott álltunk az erődben, várva bajtársaink távoli jeladását, hogy
elinduljunk Dü-Nam erődje ellen. Ebben a várakozásban, hátunk
mögött a régi templommal, már a negyedik este szállt le ránk.</p>
<p>Kertész jelentette Marniernek, hogy egypár ijedt vad csörtetett
keresztül a tisztáson. Azt meg mindnyájan láttuk, hogy egy
majomcsapat menekült arra, a régi templom felé.</p>
<p>Marnier egypár régi tonkingi katonával összeállt, e
jelenségekről beszélgetni. De megint csak a kuli tudott okosat
kisütni.</p>
<p>A tüz mellett kuporgott s ugy félfüllel hallgatta a
tanácskozást. De, ugy látszik, mindent hallott, mert hirtelen
fölállt, mellére bökött és szólt:</p>
<p>– Kuli tudni.</p>
<p>– No, beszélj fiu!</p>
<p>– Baj, nagy baj, – folytatta fejcsóválva és ijedt <span class=
"pagenum"><a name="Page_180" id="Page_180">-180-</a></span> hangon
a sápadt legény, – ellenség jönni köröskörül, erdőben. Éjjel
megtámadni posztot.</p>
<p>A katonák meglepetve néztek össze.</p>
<p>– Igaza lehet.</p>
<p>– Igaza is van.</p>
<p>– A megfigyelése egészen helyes.</p>
<p>Pár perc mulva az egész szakasz tudta, hogy a kuli mit mond.</p>
<p>– Igen, állatok futni emberek elől. Emberek közeledni hozzánk.
Együtt meghalni kulival mind.</p>
<p>És a szálas, szakállas, bajuszos, marcona férfiakon
körüljártatta furcsa vágásu, bamba szemeit. Most Marnier szólalt
meg:</p>
<p>– Fiuk, ez élethalálharcot jelent. Készüljünk rá. Először is
Pontarlier, konyhafelügyelő, dupla porciót adsz ki vacsorára.</p>
<p>Helyeslő mormogás hallatszott a csapatban. A vén katona
praktikusan fogta föl a dolgot, tudta, hogy a jóllakott legionista
ugy verekszik, mint száz ördög.</p>
<p>– Azután adj ki bőven fekete kávét és rumot. Lakomát csapunk
ma.</p>
<p>– Hátha ez lesz az utolsó vacsoránk, – szólt Kraft, a porosz
Herkules, elgondolkozva.</p>
<p>– A mig a vacsora készül, mindenki megnézi a fegyverét, s
cakkumpakk öltözködik. A megmaradt élelmiszereket elosztjuk és a
borjuba pakkoljuk. A kulacsokat töltsétek meg vizzel. Vacsora után
a pléhedényeket is. Szomjasak leszünk a puskaporfüsttől…
<span class="pagenum"><a name="Page_181" id=
"Page_181">-181-</a></span></p>
<p>A szakasz gyorsan végrehajtotta a parancsokat. Csend volt, csak
a puskakakasok csattogtak.</p>
<p>Szegény Schultz, egy fiatal elszászi fiu, láztól gyötörve, az
egyik sarokban feküdt, s képtelen volt arra, hogy egy pohár vizet
igyék. Mikor észrevette az előkészületeket, siránkozó, gyönge
hangon megszólalt:</p>
<p>– Elmegyünk, káplár ur?</p>
<p>– Nem, de támadást várunk.</p>
<p>– Káplár ur, az ég szerelmére, ha retirálnak, ne hagyjanak itt
engem.</p>
<p>Marnier sötéten nézett rá.</p>
<p>– Ne félj, fiu, nem hagyunk itt.</p>
<p>Kraft a fülembe dörmögte:</p>
<p>– Jobb volna egy revolvert adni neki. Hadd lőjje főbe magát, ha
szorul a kapca.</p>
<p>Marnier lépett hozzánk.</p>
<p>– Azon gondolkozom, nem volna-e okosabb, most mindjárt a régi
templomot elfoglalni. Itt ugy se soká tarthatjuk magunkat.</p>
<p>Ez komoly és megfontolandó megjegyzés volt, de Pontarlier
dobolni kezdett pléhkanalával a kotláján, a mi azt jelentette, hogy
kész a vacsora. Letelepedtünk, legtöbbnyire a tűz körül, s
mondhatom, fenomenális étvágygyal ettünk. Először is jó levest,
huskivonattal erősitve. Azután juhhusos rizskását. Majd előkerültek
a katonai iszákokból különböző, tudja isten hol összelopkodott
holmik: sajt, mustár, hagyma. Mindenki kinálgatta társait. Marnier
körülnézett. <span class="pagenum"><a name="Page_182" id=
"Page_182">-182-</a></span></p>
<p>– Fene nagy a testvériség most, a halál árnyékában. Máskor a
szemét kilopnátok egymásnak.</p>
<p>– Én csak arra vagyok kiváncsi, – szólt Kraft, a ki vacsoráját
leghamarább eltüntette, – hogyan leszünk a dohánynyal és a
pálinkával?</p>
<p>– Azt nem kapsz, – mondám a porosz óriásnak.</p>
<p>– Nem bizony, – szólt Wladimir, – tudod, hogy a valódi
legionista életét és vérét föláldozza pajtásáért, de dohányát és
pálinkáját soha meg nem osztja.</p>
<p>– Hisz az tartja bennünk a lelket, – szólt a kis sziciliai,
miközben egy ágacskából fogpiszkálót faragott és hófehér fogai közé
dugta.</p>
<p>– Nézzétek a palermói őrgrófot, – gunyolódott Kraft, miközben a
csipős mustárt kenyérre kente, mint a vajat, – még arra is van
gondja, hogy kipiszkált foggal masirozzon a másvilágra. Látszik,
hogy előkelő briganti-körökben nevelkedtél.</p>
<p>– Nem is a mecklenburgi istállókban, – vágott vissza az
olasz.</p>
<p>– Ne bántsd, hisz tudod, hogy csaposlegény volt Potsdamban, –
szólt bele Kertész, – azzal a speciális megbizással, hogy kidobálja
a rendetlenkedőket.</p>
<p>Kraft megvetőleg nézett körül.</p>
<p>– Hisz ha alkalmasabb időben volna, megmutatnám nektek,
barázdabillegetők, hogy az egész szakasz nem tud lebirni.</p>
<p>– Csitt! – szólt Marnier, – majd lesz alkalmad nemsokára a
pirátákon megmutatni. Vizért menjetek. <span class=
"pagenum"><a name="Page_183" id="Page_183">-183-</a></span>
Mindjárt sötét lesz. Félszakasz teljes készenlétben a falra! Kuli,
a kávét!</p>
<p>A kimosott pléhedények egy perc alatt megteltek vizzel és sorba
voltak állitva, hogy az eltikkadt harcosok szomjukat olthassák.
Egypár fáklyát a földbe tüztünk, hogy adott pillanatban
meggyujthassuk. A kuli szépen körülhordta a kávét, az őrök is
kaptak. Egyszerre megállt Marnier előtt:</p>
<p>– Káplár ur, kulinak nincs fegyver, adj neki szegénynek.</p>
<p>– Minek neked, fiu?</p>
<p>– Kuli harcolni, s ha vége, puff, fejbelőni magát, hogy piráták
el ne fogják.</p>
<p>– Adj neki Marnier, jó fiu az, megbizhatsz benne.</p>
<p>A kuli hálás mosolylyal nézett rám, átvett a káplártól egy
revolvert, megcsókolta és a keblébe rejtette. Eközben egészen sötét
lett. A tűz világa vörös fényt vetett ránk, a mint ott puskáinkat
térdünk közé fogva, hallgatagon bámultunk magunk elé s apró
fapipánkat szivtuk.</p>
<p>– Fiuk! – szólt Marnier halkan, mintha a piráták már ott
fülelnének a fal tövében, – ne retiráljunk most a templomba?</p>
<p>– Ezt világossal kellett volna megtenni, öreg, – felelt
Wladimir, – ezt a poziciót meg kell tartanunk reggelig, ha már
eddig bent maradtunk. Akkor is bajos lesz retirálni, föltéve, hogy
sebesültjeink lesznek.</p>
<p>– Hát akkor itt maradunk. Ez a parancs.</p>
<p>Kertész hozzám hajolt. <span class="pagenum"><a name="Page_184"
id="Page_184">-184-</a></span></p>
<p>– Pali, ha elesem, a jobbik belső zsebemben három levél van,
szüleimhez, testvéreimhez és egy barátomhoz. Vedd magadhoz, s ha
valaha kijutsz ebből a pokolból, küldd el nekik.</p>
<p>Megszoritottam a kezét.</p>
<p>– Nyugodt lehetsz.</p>
<p>– Megteszed-e azt is, hogy megirod, milyen körülmények közt
haltam meg?</p>
<p>– Megteszem.</p>
<p>– És neked nincs semmi kérésed?</p>
<p>– Nincs.</p>
<p>– Apád, anyád, testvéreid?</p>
<p>– Nincsenek.</p>
<p>– Barátaid?</p>
<p>– Nincsenek. Én már meghaltam régen. És halottnak is hisz
mindenki. Az, hogy nemsokára egy tonkingi golyó átfurja a szivemet,
részemről semmi különös intézkedést nem tesz szükségessé.
Elbucsuztam az élőktől, leszámoltam az élettel. Egykor vidáman és
léhán éltem, aztán számüztem magam a légióba s remélem, hogy itt
hagyom a fogamat.</p>
<p>– Mind itt hagyjuk, – mormogott Kertész, – s talán évszázadok
telnek el, mig ujra fehér ember vetődik e helyre, s látva szétszórt
csontjainkat, nem is sejti, hogy ezek a civilizáció első pionirjai
voltak.</p>
<p>Észrevettem a tüz meg-meglobbanó fényénél, hogy Wladimir hosszu,
meleg pillantást vet rám. Mi már régen elhelyeztük egymásnál a
végső akaratunkat. Én tudtam, hogy az ő belső zsebében van egy
levél édesanyjához <span class="pagenum"><a name="Page_185" id=
"Page_185">-185-</a></span> cimezve. S ő is tudta, hogy énnekem
nincs izenetem senki számára a világon.</p>
<p>E pillanatban egy lövés dördült s a falnál álló Ratinski, a
lengyel, átlőtt mellel zuhant az erőd közepébe.</p>
<p>– Nom d’un chien! – üvöltött Marnier, – feleljetek! Fedezzétek
magatokat!</p>
<p>Wladimir, Kertész meg én kezet szoritottunk s egy ugrással
egymás mellett a palliszádnál termettünk. Nem kellett kommandó
senkinek. Vén, tapasztalt katonák voltunk mind. A honnan a magányos
lövés fölvillant, azonnal odalőttek öten s a fölhangzó halálorditás
és átkozódás bizonyitotta, hogy a golyók találtak.</p>
<p>Irtóztató lárma felelt a lövéseinkre. Köröskörül az erdő mintha
megelevenedett volna. Majd egy hatalmas kürt szava zugott végig,
majd pedig éles fütyölések hallatszottak. Egyszerre golyózápor
sivitott el fejünk fölött. Azonnal riposztiroztunk a tüzvonal
irányában.</p>
<p>– Most lebukni a fejjel, mert ők is meglátták a tüzvonalunkat! –
rikácsolt Marnier.</p>
<p>Ideje volt a figyelmeztetésnek, mert egy második sortüz
recsegett, mely már sokkal alacsonyabban ment. A golyók
megkoppantották a palliszádok tetejét. A mint a földön térdelve
hallgattam ezt a barátságos kopogtatást, hátranéztem. Szegény
lengyelünk már meg volt halva, Kraft pedig a tüz mellett guggolt és
parázszsal pipára gyujtott.</p>
<p>– Te Marnier! – szólt Wladimir. – Ebben a pokoli sötétségben el
lehetünk készülve, hogy hason idecsusznak, s két ugrással a
nyakunkon teremnek. <span class="pagenum"><a name="Page_186" id=
"Page_186">-186-</a></span></p>
<p>– Ha pedig égő fáklyát tüzünk az erőd ormára, kitünő célpontul
szolgálunk nekik.</p>
<p>– De legalább nem lepnek meg. Csak hadd lövöldözzenek. Nem
mutatjuk magunkat. De ha rohannak, megjelenünk és lepuskázzuk
őket.</p>
<p>– Jó, hát gyujtsd meg a fáklyákat.</p>
<p>Két fáklyát föltüztünk a vár fokára s meggyujtottuk. Pompásan
égtek s bevilágitották a tisztást az erdő széléig. Hatalmas üvöltés
és sortüz felelt rá az erdőből. De nem tett senkiben sem kárt.
Ekkor ujra kürtszó bugott végig az erdőn, s a következő percben
olyan orditással, hogy a szivünk megreszketett bele, száz meg száz
sárga ember tört ki az erdőből és rohant az erőd felé.</p>
<p>Most kezdődött a Lebel-puska szerepe.</p>
<p>A huszonegy legionárius köröskörül egymás mellett állott s a
lehető leggyorsabban lőtt a tömegbe. Mint mikor a jégeső veri a
cserépfödelet, ugy recsegtek a mi puskáink. Nem céloztunk, kapásra
lőttünk… Sohse felejtem el a dühtől, gyülölettől és a
halálfélelemtől eltorzult arcok tömegét, mely előttem hemzsegett,
orditott, toporzékolt. Első lövésünkre tizével buktak föl, de
helyükbe ujak tódultak, veszettül forgatva széles pallosukat.
Mintha láthatatlan vezérek korbácsolták volna ki őket az erdőből. A
sapkám leesett, homlokomról folyt a verejték, torkom kiszáradt,
kezem reszketett, az ujjam vérzett a villámgyors töltéstől. Egész
tiz lépésnyire közel férkőztek hozzánk. Ekkor már az orditás,
jajgatás, vérszag, lőporfüst, puskaropogás félőrültté tett s
valósággal önkivületi állapotban öldököltem. Ilyen közelről, azt
<span class="pagenum"><a name="Page_187" id=
"Page_187">-187-</a></span> hiszem, a golyó hat embert is átütött
egyszerre. Irtózat fog el, ha rágondolok. A roham alig tartott öt
percig. Az erejét megtörtük. Egyetlen egy piráta tudott a
palliszádig jutni s ezt balvégzete éppen Kraft elé hozta. Az óriás
torkon ragadta, megfojtotta, aztán odavágta a rohanók közé. Rémült
orditással tágult onnan mindenki. A tér kiürült. Csak a halottak és
sebesültek maradtak ott. Ez utóbbiak jajgatva hempergették ide-oda
szenvedő testüket.</p>
<p>Mindnyájan a vizes-csajkákhoz rohantunk s nagyot ittunk. Ekkor
néztünk csak körül s konstatáltuk, hogy négy emberünk esett el a
harcban. Most is emlékszem rá: semmi különös megdöbbenést nem
keltett bennem ez a dolog, sőt bizonyos irigységgel néztem rájuk.
Mily jól eshetik nekik a halál! A csend! A pihenés!</p>
<p>A legtöbb legionista a fegyverét pucolta és vizsgálta, s a
jóbarátok konstatálták egymásról, hogy még életben vannak.</p>
<p>Mikor a kürt ujra búgott, már csak tizenheten álltunk a falra.
Nem akarom ennek a rohamnak a részleteit is leirni, de a piráták
legjobb lövészei az erdőszélről puskáztak ránk, oly eredménynyel,
hogy nyolc emberünk bukott le a sáncról. Hét meghalt rögtön.</p>
<p>A roham megtört és elvonult. Összenéztünk. Kilencen voltunk.</p>
<p>– Végünk van, – szólt komoran Marnier, a ki már egészen
berekedt, – a harmadik rohamot nem birjuk ki.</p>
<p>– Hátha eltávoztak? – szólt Kertész. <span class=
"pagenum"><a name="Page_188" id="Page_188">-188-</a></span></p>
<p>– Szó sincs róla.</p>
<p>– Itt nincs menekvés, – szólt a sziciliai, – lőjjük agyon
magunkat.</p>
<p>A sebesült, egy touloni tengerészgyalogos, a kinek tüdeje volt
átlőve, felkönyökölt.</p>
<p>– Igazad van, pajtás, én jó példával járok elől. Ne legyek
terhetekre.</p>
<p>Ezzel fölfogott egy a földön heverő revolvert és főbelőtte
magát.</p>
<p>Emlékszem rá, hogy ez roppant megrenditett bennünket. A
sziciliai lehajolt és fölvette a revolvert.</p>
<p>– Gyáva fickó! – hörögte Kraft és kiütötte a kezéből, – van még
remény! Hát a templom?</p>
<p>– Annak a védelmére is kevesen vagyunk már.</p>
<p>Valaki meglökött hátulról. A kuli volt. Odahajolt hozzám és ezt
sugta a fülembe:</p>
<p>– Kuli szeretni franciát. Francia jó ember. Templomba van isten
négy kézzel. Ha megfogni kezét, piráta nem bántani franciát.</p>
<p>– Igazat beszélsz?</p>
<p>– Igy van. Sietni oda, csak neked mondom.</p>
<p>Persze azonnal közöltem társaimmal a fölfedezést. Uj remény
tette ruganyossá zsibbadt tagjainkat. Kint jajgattak a haldoklók és
sebesültek, az erdőben száz halál leselkedett, s mi szentül hittük,
hogy eljutunk az erdőig.</p>
<p>Az egyik fáklyát eloltottuk, a másikat ugy helyeztük el, hogy
arra felé, amerre az ut volt a régi templomhoz, teljes sötétség
uralkodott. Egypár katonasipkát a palliszádokra tettünk s a
puskákat ugy támasztottuk, <span class="pagenum"><a name="Page_189"
id="Page_189">-189-</a></span> hogy fönt a szuronyok hegye
kilátszott. Aztán Kraft a nyakába vette a beteget, s a kuli után,
lehajolva, kiment a kapun. Utána én, aztán Vladimir, Kertész,
Bertolini, két lotharingiai és egy osztrák legionista, végül pedig
Marnier. Ott hagytuk a halál tanyáját. A puskát mindegyikünk
fölhuzva vitte.</p>
<p>A piráták nem őrizték az erdőszélt, nem is álmodtak arról, hogy
mi megszökjünk. Azonkivül, mint a kuli mondta, a halottakért
imádkoznak. Alig haladtunk az uton száz lépést, megszólalt a
csatakürt, s rémes orditástól visszhangzott az erdő.</p>
<p>– Előre, előre! Fussunk! – kiáltott Marnier.</p>
<p>Szaladni kezdtünk, s ruhánk csakhamar rongygyá volt tépve, mig
sebzett arcunkról csurdogált a vér. A hátunk mögött ujabb orditás,
majd puskaropogás hallatszott. Megrohanták az erődöt. Az erőd nem
felel. Behatolnak. Látják a halottakat. Ámulnak. Most Ahmed odajön,
s megmondja, hogy a többi elszökött. Orditás. Ez annyit jelent,
hogy utánuk! „Gyorsan, gyorsan!“ – kiált a kuli, ki előttünk
szaladt és hangjával izgatott bennünket. Az orditás közeledett.
Nyomunkban vannak. A hold éppen akkor kelt föl, mikor elértük a
tisztást. Az öreg pap ott ült a küszöbön.</p>
<p>– Atyám! – kiáltott a kuli, – az idegenek Visnu oltalmáért
esedeznek!</p>
<p>– Siva haragja söpörjön el benneteket, átkozottak! – kiáltott az
öreg és fölegyenesedett.</p>
<p>Ekkor érkezett oda terhével lihegve a derék Kraft, <span class=
"pagenum"><a name="Page_190" id="Page_190">-190-</a></span> s olyat
taszitott fejével az aggastyánon, mint egy bika. Az öreg két ölre
bukott.</p>
<p>– Gyujtót, Marnier! – kiáltott Kraft, – hol az a bálvány?</p>
<p>Egy perc alatt a kilenc legionista, a beteg és a kuli ott állt
az idomtalan szörnyeteg alatt s a karját fogta. Ideje volt. A
templom nyomban rá megtelt vadul orditozó, utálatos alakokkal. Én
és Marnier folyton gyujtót gyujtogattunk, mig fáklyát nem hoztak
be. Köpködtek, fenyegettek bennünket, de egy ujjal se nyultak
hozzánk. A kuli igazat mondott.</p>
<p>Egyszerre csönd lett. Egy selyemruhás vezéralak jelent meg.</p>
<p>– Franciák, ti az istenség védelme alatt álltok. A hajatok szála
se fog meggörbülni. Én mondom, Dü-Nam vezér, és jaj annak, a ki ez
ellen vét. Takarodjatok ki!</p>
<p>A csőcselék egy szempillantás alatt eltisztult. Csak egypár
alvezér- és testőrforma alak maradt bent.</p>
<p>Vánkosokból és szőnyegekből pompás ágyakat rendeztek, teát,
dohányt, vizet adtak s azzal magunkra hagytak.</p>
<p>Elkábulva fogadtuk mindezt.</p>
<p>Azzal a gondolattal tértünk e mozgalmas nap után nyugalomra,
hogy Tonking legelső gavallérjával hozott össze a szerencsés
véletlen.</p>
<hr class="chap" />
<div class="chapter"></div>
<p><span class="pagenum"><a name="Page_191" id=
"Page_191">-191-</a></span></p>
<h2>A RABLÓK FOGSÁGÁBAN.</h2>
<p>Képzelhető, hogy a véres éjjeli harc után mily remekül
pihentünk, mily jóizüen aludtunk Visnu templomában. A legionistának
megvan az a jó természete, hogy az adott pillanatot ki tudja
élvezni. Őt nem háborgatja az, hogy az imént még vértengerben
gázolt és száz halállal állott szemben; valamint nem bántja az a
gondolat se, hogy tán a következő percben megragadják és kiviszik
az utra, hogy a fejét leüssék. A hogy a multját elfeledte, ugy nem
törődik a jövőjével. Most is ugy aludtunk, mint akármelyik kültelki
nyárspolgár, a ki jól végzett napi munkája után nyugalomra tér, az
ő rendes házában, az ő rendes ágyában.</p>
<p>Marniernak az volt a szokása, hogy éjszakánkint fölkelt, egy
pipa dohányt elszítt, s ugy aludt tovább. Ilyenkor rendesen
fölrázott valakit, hogy vele diskuráljon. A fölrázás alatt az
értendő, hogy vaktában belerugott a sötétségbe s a ki reagált rá,
az volt az áldozat. Annak kellett vele eszméket cserélni.</p>
<p>Ez éjjel a rugás engem ért.</p>
<p>– Mi az? – mordultam rá, – ugyan hagyj már <span class=
"pagenum"><a name="Page_192" id="Page_192">-192-</a></span> aludni,
vén szamár. Azt hiszem, rászolgáltam a pihenésre.</p>
<p>– Te, Galambos, mit gondolsz, micsoda sorsot mértek ránk ezek a
banditák? – felelt a vén katona, cseppet se reflektálva a
gorombaságomra.</p>
<p>– Mi bajod, Marnier? Nem ismerek rád. Te félted az életedet és a
jövő aggaszt, te, a ki velem együtt minden poklokon ép bőrrel
keresztültörtél?</p>
<p>– Tudja a fene, de ha a La Roquette fogházban utolsó éjszakámat
tölteném, azzal a biztos tudattal, hogy reggel az igazgató, az
ügyész, Deibler ur és pribékjei fognak felkölteni azzal a kéréssel,
hogy legyek szives a fejemtől elbucsuzni: nyugodtabb volnék. De mi
vár itt ránk? Kínhalál vagy örökös rabság.</p>
<p>– Bánom is én, hagyj aludni.</p>
<p>– Azt hiszem, nem igen számithatunk arra, hogy Brisard őrnagy
vagy Cavalier kapitány, a kik Dü-Nam ellen az expediciót vezetik,
segitséget hozzanak nekünk…</p>
<p>– Hisz Dü-Nam itt van, a miből az következik, hogy a francia
expediciót is szétverte…</p>
<p>– Gondolod?</p>
<p>– Persze, csak nem hagyta ott a várat üresen…</p>
<p>Velőtrázó sikoltás hallatszott az egyik sarokból. Rémülten
ugrottunk talpra, s Marnier gyujtót gyujtott. Az ajtóban is
megjelent egy piráta, égő fáklyával.</p>
<p>A sarokban Schultz, a szegény beteg elzászi hempergett föl s
alá, elkékült arccal, tajtékzó szájjal, mintha borzasztó belső
kínok gyötörték volna. <span class="pagenum"><a name="Page_193" id=
"Page_193">-193-</a></span></p>
<p>Mellettem megszólalt a barna arcu tonkini kuli, a ki ide
vezetett bennünket:</p>
<p>– Meghalni, skorpió megcsipni.</p>
<p>A piráta egészen közel lépett a fetrengőhöz, s egyszerre
hozzávágott valamihez a fáklyával.</p>
<p>A skorpió volt. Csunya, utálatos, rákformáju, fekete féreg. A
fáklya tüze egyszerre megölte, s büzhödt szagot gerjesztett.
Ezalatt Schultz kínjait lecsillapitotta a halál. Hosszan
kinyujtózkodott, nagyot lélekzett s vége volt. A legionáriusok
szétdult arccal néztek rá, Bertolini volt az első, a ki magához
tért:</p>
<p>– Fiuk, itt nem maradhatunk. Ez a förtelmes halál vár
mindnyájunkra idebent.</p>
<p>– Nem, – szólt kuli, – döglött skorpió szaga elriasztani többit.
Maradni.</p>
<p>– Fene bizik ennek a kulinak a tudományában. Gyerünk ki.</p>
<p>Összeszedtük a pokrócainkat, s kimentünk a templom elé. A
tisztáson táboroztak a piráták, nagy tüzek körül. Fegyvereik
francia módon (föltüzött bajonettel) gulákba voltak rakva, őreik is
a tábor körül rendesen kiállitva. Látszik, hogy francia katonai
szolgálatból megszökött anamiták tanitották be őket. Voltak
lándzsás és pallosos csapataik és voltak európailag szervezett
puskás ezredeik. A tábor közepén állt Dü-Nam sátra, előtte valami
sötét rakás magaslott. Nem tudtam tisztába jönni vele, hogy mi
az?</p>
<p>A legionisták közt lecsillapodott az izgalom, pokrócaikba
burkolózva, csakhamar ujra elaludtak. Marnier <span class=
"pagenum"><a name="Page_194" id="Page_194">-194-</a></span> is.
Változatosság okáért most én gyujtottam pipára, s a templom falának
támaszkodva, néztem az alvó tábort.</p>
<p>A templom körül őrt álló piráták közt föltünt egy szép, szálas
alak, nemcsak azért, mert folyton körülöttem ólálkodott, hanem
azért is, mert oly szabályosan, hogy katonailag mondjam,
<i>fórsriftmészig</i> járkált föl s alá s tartotta a puskáját, mint
akármelyik vörösnadrágos piou-piou az elnöki palota előtt Párisban.
Mikor megint mellettem ment el, halkan rászóltam franciául:</p>
<p>– Fogadni mernék, hogy szolgáltál nálunk, barátom.</p>
<p>– Nem csalódol, uram, – felelt ő türhető franciasággal, – de
fordulj be ott a templom sarkán, itt nem merek veled beszélni. A
tüz nagyon ide világit.</p>
<p>Szót fogadtam neki. A katona csakhamar ott termett, s ott föl
alá sétálva előttem, lassu hangon beszélgettünk.</p>
<p>– Megszöktél?</p>
<p>– Meg. Sokat botoztak bennünket, keveset kaptunk enni, a zsoldot
lefogták. Miért dolgozzam ingyen? Francia rosszul bánik anamita
tirailleurökkel.</p>
<p>– A legionistákkal is.</p>
<p>– Tudom. Sok barátom legionisták közt.</p>
<p>– Mi az a sötét halom a vezér sátra előtt?</p>
<p>– Öreg pap ravatala. Megöltétek.</p>
<p>– Mi? Nem.</p>
<p>– Melle be volt zuzva. Meghalt.</p>
<p>Most emlékeztem rá, hogy mikor sebesen menekülve a templom elé
érkeztünk, Kraft, a ki a beteg <span class="pagenum"><a name=
"Page_195" id="Page_195">-195-</a></span> Schultzot hozta, mint a
bika, fejjel föltaszitotta a papot, a ki elénk állt. Hát biz ettől
meghalhatott.</p>
<p>– Most mi lesz?</p>
<p>– Mihelyt feljön a hold, papok kezdik imádságot; aztán, ha nap
feljön, uj imádságot kezdik ravatal körül.</p>
<p>– Aztán?</p>
<p>– Először imádkoznak, hogy bolyongó lelke ha a holdba téved,
fogadják ott szivesen istenek és szellemek… Aztán könyörögnek
napnak, hogy lelke fehér szárnyát össze ne pörzsölje, mikor
harmincháromezer évig ott röpül mellette, hogy Bráhma kebelébe
jusson, a hetvenhetedik paradicsomba…</p>
<p>– Aztán?</p>
<p>– Aztán meggyujtják máglyát, pap elég.</p>
<p>– Szép, de mi lesz velünk?</p>
<p>A katona hallgatott.</p>
<p>– Nem értetted, jó vitéz? Nem büntetnek-e meg, mert megöltük a
papot?</p>
<p>A katona némi habozással, vontatottan igy felelt:</p>
<p>– Francia, ne kutasd a jövőt. Reméld, hogy jót hoz.</p>
<p>Rossz sejtelem borzongott végig rajtam.</p>
<p>– Az Isten áldjon meg, mondj meg mindent.</p>
<p>– Titeket a máglyába raknak elevenen, s ott égtek el.
Megmondtam, készülj el rá.</p>
<p>Éreztem, hogy elsápadok. A falhoz kellett támaszkodnom, hogy el
ne essem. <span class="pagenum"><a name="Page_196" id=
"Page_196">-196-</a></span></p>
<p>– Hát a bálványisten nem védelmez meg bennünket? – hebegtem.</p>
<p>– A ki papot megöl, azt senki és semmi nem védelmezi. Az öreg
szent pap volt, több mint száz éves. Az istenek haragja éri azt, a
ki boszut nem áll haláláért. Lesülyed a fekete világba s mezitláb
vándorol a tüskékkel kirakott uton, sziszegő kigyók és orditó
tigrisek közt… Nektek az ő máglyáján kell elégni, vagy Dü-Nam
hatalmának, szerencséjének, lelki nyugalmának, vitézi erejének
vége, s vén asszony lesz, mig el nem jön érte a fekete arcu Sungó,
a fekete világ angyala…</p>
<p>– Köszönöm, jó vitéz, – ezt feleltem, s bátor, büszke és katonás
akartam lenni, mikor igy szóltam, de remegő hangom rám cáfolt.</p>
<p>A katona tovább sétált, én pedig óvatosan fölkeltettem
bajtársaimat. Pár perc alatt megtudták a vérfagyasztó ujdonságot, s
halálos rémülettel néztünk egymás szeme közé.</p>
<p>– Lőjjük agyon egymást, – ez volt Kraft inditványa.</p>
<p>– Mivel? Nincs semmi fegyverünk.</p>
<p>– Rohanjuk meg az őröket, csavarjuk ki kezükből a fegyvert, pár
másodperc alatt végezünk egymással.</p>
<p>– Bolond, – szólt Marnier, – ha már puska van a kezünkben,
gázoljunk keresztül a pirátokon…</p>
<p>– Mindnyájan ott veszünk, – mormogott Martin, az osztrák.</p>
<p>– Hisz épp ezt akarjuk.</p>
<p>– Nohát, Isten veletek fiuk, tegyük meg, – szólt <span class=
"pagenum"><a name="Page_197" id="Page_197">-197-</a></span> Kraft
és vad elszántsággal, emberevő ábrázattal talpra ugrott, – még
egyszer, utoljára életemben kiverekszem magamat.</p>
<p>A kis kuli vállamra ütött.</p>
<p>– Mi kell, fiu?</p>
<p>– Ne még, ne még. Még nincs vége. Kuli imádkozni szent madárért.
Ha szent madár szólni, mikor nap első sugara csókolja fatetőt,
akkor isten izeni, hogy elhalasztani paptemetés, áldozat is.</p>
<p>– Buta beszéd, – szólt Marnier.</p>
<p>De nekem valami azt sugta, hogy hallgassam meg a mi kis fonnyadt
gyerekarcu kulinkat, a ki már annyi jó tanácscsal szolgált.</p>
<p>– Miféle szent madár az?</p>
<p>– Ksámi-madár, soha nem látja senki, hajnalba énekel s boldog, a
ki hallgatja, mert isten beszél hozzá. Legionista mondta egyszer
nekem <i>fülemile</i> nevezni, kicsike, szürke madár, de torkában
gyönyörü hang…</p>
<p>Bertolini előlépett.</p>
<p>– Mit beszél ez a fickó fülemiléről?</p>
<p>Szembe fordultam a kulival.</p>
<p>– Ugy-e, fiam, azt mondod, hogy te imádkozol, hogy
hajnalhasadtakor megszólaljon a fülemile, vagyis a ksámi, mert
akkor elhalasztják a pap temetését és a mi elégetésünket?</p>
<p>– Azt mondani én, uram.</p>
<p>– Ostobaság, abban csak nem bizunk, hogy éppen napkeltekor meg
fog itt a fülemile szólalni? – szólalt meg Kraft. <span class=
"pagenum"><a name="Page_198" id="Page_198">-198-</a></span></p>
<p>– Pedig bizhatsz, vén porosz, mert tudd meg, hogy én a fülemile
dalát oly kitünően tudom utánozni, hogy szebb az eredetinél…</p>
<p>Ezt Bertolini mondta.</p>
<p>– Te, Bertolini?</p>
<p>– Én, fiaim, négy évig olasz bohóc voltam a Cirque d’hiverben
Párisban. Ha igaz az, a mit ez a kuli mond, mindenesetre nyerünk
egy napot… Ne féljetek, gyerekek, érzem, hogy kimászunk a
csávából…</p>
<p>– Csodálatos egy fordulat, – mormogott Kertész.</p>
<p>Egészen belekábultam a dologba. A halál kegyetlen képét az élet
reménye egyszerre kiszoritotta a szivemből. Az átmenet oly gyors
volt, hogy elszédült bele a fejem.</p>
<p>– S ha nem válik be a fülemile? – kérdém.</p>
<p>Bertolini vállat vont.</p>
<p>– Arról már nem tehetek. Az nem az én művészetem bukását, hanem
a kuli rosszul értesültségét jelenti. Különben Párisban mindig
zajos tapsot kaptam rá.</p>
<p>– Akkor jön a verekedés, s meghalunk a viadalban, mint
becsületes harcosokhoz illik, – dünnyögött Kraft, s félelmetesen
emelgette iszonyu ökleit.</p>
<p>A beszélgetést vad üvöltés szakitotta félbe. Teljes pompájában
kelt föl a hold, s a papok megkezdték hozzá az imádkozást,
artikulálatlan, harmóniátlan, szaggatott, éles énekhangon. Az alvó
tábor egy kicsit megmozdult, fölébredt, nyujtózkodott, azután ujra
mozdulatlanságba merült.</p>
<p>Órákig tartott ez a vad hangzavar, mely fölzaklatta minden
idegünket. A hold megtette fölöttünk az <span class=
"pagenum"><a name="Page_199" id="Page_199">-199-</a></span> utját,
s a fák mögött ujra eltünni készült. Bertolini lassan odább
hengergette magát, s egyszerre bemászott a templomba. Mialatt a
hold távozott, a tábor ébredezett, s az emberek térdenállva halk
torokhangon kisérték a papok énekét. A zümmögés egyre erősebb lett,
végre már körülöttünk mindenki térdelt s erősebb-gyöngébb
kiáltások, mormogások, vakkantások, sikoltások, rikácsolások közt
hajtogatta a fejét, le a földig.</p>
<p>A hold eltünt, koromsötét lett, mire hirtelen csend állt be. Mi
szivdobogva lestük a történendőket.</p>
<p>Egyszerre az óriás fák tetején megjelent a hajnal pirkadása. Az
egész tábor ég felé emelt arccal várt… S ekkor az ezeréves templom
tetején, tisztán, gyönyörüen csattogni kezdett a fülemile… Mindenki
előre nyujtott fejjel figyelt, de pár másodperc mulva ezer torokból
tört ki az orditás:</p>
<p>– Ksámi, ksámi!</p>
<p>S a földre borultak.</p>
<p>Bertolini csattogott tovább. Oldalt néztem. Kraft, a vén betyár,
a földet rágta, hogy röhögését elfojtsa. Wladimir is észrevette, s
jót rugott rajta, mire a porosz magához tért.</p>
<p>– Állat, mit röhögsz, – szólt az orosz, – ezeknek a vadaknak
igazuk van. Az Isten van itt jelen. A mi hatalmas, irgalmas
Istenünk, a ki megmenti az ő szegény szolgáinak az életét…</p>
<p>… Öt perc mulva kaptuk az üzenetet, hogy Visnu megnyilatkozott,
s kivánságára tüzhalálunkat egy nappal elhalasztották.</p>
<hr class="chap" />
<div class="chapter"></div>
<p><span class="pagenum"><a name="Page_200" id=
"Page_200">-200-</a></span></p>
<h2>A SZABADULÁS.</h2>
<p>A ksámi-madár, Bertolini barátunk fülemileutánzó tehetsége,
megmentett bennünket egy napra.</p>
<p>Intettem annak a katonának, a ki az éjjel őrt állt mellettünk és
megkértem, hogy hozzanak fát, hadd rakjunk tüzet.</p>
<p>A tüz körül üldögélve, megbeszéltük kilátásainkat, miközben
kávét főztünk. Az bizonyosnak látszott, hogy másnap hajnalig nem
kellett félteni a bőrünket. Volt tehát elég időnk a menekülésnek
valamely módját kitalálni.</p>
<p>Mikor a párolgó friss kávé készen volt, a legnagyobbik csajkát
teletöltöttem, s odaintettem a kulit, a ki a tüz körül
szorgoskodott.</p>
<p>– Fiam, – szóltam hangosan, – én és társaim már több izben a te
okos és bölcs tanácsaidnak köszönhetjük, hogy megmenekültünk a
haláltól. Ezért te most tőlem megkapod az én kávéporciómat. Isten
áldjon meg!</p>
<p>Megöleltem és megcsókoltam s átnyujtottam neki a kávét.</p>
<p>– Kuli bon garçon, kuli mindig veletek lenni, hiven segiteni, ha
lehet. Köszönöm.</p>
<p>Megitta a jó kávét egy szuszra. Wladimir azalatt előkotort a
zsebéből egy Napoleon-aranyat és átadta neki. <span class=
"pagenum"><a name="Page_201" id="Page_201">-201-</a></span></p>
<p>Bertolini kezet szoritott vele és becsületszavára igérte, hogy
mindennap tiz cigarettát fog neki sodorni.</p>
<p>Kertész két darab kétszersültet nyujtott át a kulinak.</p>
<p>Marnier megigérte, hogy ha kiszabadulunk, jutalomra fogja
előterjeszteni a felsőbbségnek.</p>
<p>Még Kraft, a vén gonosztevő is megerőltette magát. Előkotort a
borjuja fenekéről egy fapipát, megtömte, átnyujtotta a kulinak, s
megigérte, hogy dohánynyal is el fogja látni…</p>
<p>– Két emberre valót már aligha tudsz tőlünk összelopkodni, –
szólt nevetve Bertolini, a mire a porosz olyan barackot nyomott a
talián fejebubjára, hogy annak a szeme is könnybe lábadt.</p>
<p>A kuli meghatottan fogadta az adományokat és sorba kezet akart
csókolni a katonáknak. Azután letérdelt előttem, balkezét a szivére
tette, jobbkezét pedig ég felé emelve esküdözött, hogy halálig
hiven fog szolgálni bennünket.</p>
<p>Tiz órakor értünk jött egy tiszt, hogy Dü-Nam kihallgatásra vár
bennünket a sátorában.</p>
<p>A sátor egy nagy francia tábori konyhasátor volt, s belül a
szakácsok telemázolták ilyen föliratokkal: <i>P. N.</i> (propriété
national = nemzeti tulajdon), <i>liberté, égalité, fraternité</i>.
A sátor egyik végén állt Dü-Nam, hosszu, egyenes kardjára
támaszkodva, két oldalán egy-egy óriás, kezében a hóhérpallossal. A
sátorban köröskörül katonák álltak, kivont karddal. Mi Dü-Nammal
szembe álltunk, s <span class="pagenum"><a name="Page_202" id=
"Page_202">-202-</a></span> egész köszönésünk egyszerü katonai
szalutálás volt. Egypáran közülünk aggódva néztek a kivont kardos
katonákra, s aztán a nyakukat tapogatták. Dü-Nam leült a szőnyegre,
s intett, hogy foglaljunk helyet. De mi már csak a puszta földre
ülhettünk. A beszélgetés tolmács utján folyt.</p>
<p>– Franciák, – kezdte a vezér, – sajnálom, hogy megöltétek a
papot, mert én szolgálatomba akartalak fogadni. Azt akartam, hogy
francia mintára nagy, erős hadsereget szervezzetek nekem… de a
papot megöltétek, s nektek utána kell mennetek, hogy a másvilágon
hordozzátok őt a lótuszpalankinban, mikor a szent bráhminok lelkeit
megy látogatni…</p>
<p>– Vezér, – szólalt meg Wladimir, – mi nem öltük meg a papot.
Nézd meg, fegyver nyoma nincs testén. Golyó át nem járta, puskatus
össze nem törte, kard nem hasitotta. Meghalt, mert már öreg volt, s
testét összetörte a kor. Meghalt ijedtében, megölte a rémület.</p>
<p>– Melle ököllel vagy puskával volt bezuzva.</p>
<p>Kraft megszólalt:</p>
<p>– Én mentem neki a sötétben fejjel, nem láttam, hogy ott
áll.</p>
<p>– Mindegy, megöltétek és meg kell halnotok, igy parancsolják ezt
törvényeink, melyeket a papok őriznek a smaragd-templomban. És
nekem a törvényeket végre kell hajtanom, különben kardom vasa fává
változik, férfilelkemből pedig gyáva báránylélek lesz…</p>
<p>Látszott rajta, hogy sajnál bennünket. Ekkor megszólaltam én:
<span class="pagenum"><a name="Page_203" id=
"Page_203">-203-</a></span></p>
<p>– Jól van, vezér, ha meg kell halnunk, meghalunk, katonák
vagyunk, s a halál készen talál bennünket. De legalább lövess
agyon, méltatlan hozzád, a nagy vezérhez, hogy jó katonákat, mint
mi, kínoztass.</p>
<p>– Itt a törvény parancsol, a papok intézkednek, én pedig nem
segithetek semmit.</p>
<p>– A tonkini szent inkvizició, – mormogott Kertész.</p>
<p>– A ksámi-madár egyszer megmentett és mi engedelmeskedtünk neki.
De a következő hajnalban látni fogja halálotokat a tüzben.</p>
<p>– Vezér, – szólt Kertész, – mondd meg, mi történt
bajtársainkkal, a mi vezérünkkel.</p>
<p>– Isten, a mi oltalmazónk elvette erejüket. Harcoltak,
elfutottak, tönkrementek. Az erdei vadaknak százötven fehér test
jutott lakomául. Váram tetejét háromszáz karóra tüzött fej ékesiti.
A többi futva-fut délfelé, nyomukban katonáim, üvöltve, mint a
jaguárok.</p>
<p>Megdöbbenve néztünk össze.</p>
<p>– A halottaknak és sebesülteknek fejét vettük, a kik ép testtel
kerültek kezembe, azok fogolyként váramban őriztetnek.</p>
<p>Intett, emberei két nagy ládát hoztak be, s előtte
kinyitották.</p>
<p>– Ismeritek ezt, ezt, ezt? – S ezzel egyenruhadarabokat dobált
elénk.</p>
<p>Brisard őrnagy, Cavalier kapitány uniformisaira ismertünk. Az
egyik zsebből egy kis médaillon gurult ki. Semmi kétség, ez az
őrnagy viselő ruhája. Ösmertem jól <span class="pagenum"><a name=
"Page_204" id="Page_204">-204-</a></span> a médaillont: egy szép
szőke párisi asszony arcképe volt benne, egy kis angyalarcu
babával. Könny szökött a szemembe. A boldogtalanok nem is sejtik,
hogy az ő egyetlen mindenük megcsonkitott holttesttel hever az
őserdőben, vadállatok martalékául…</p>
<p>A médaillont zsebembe csusztattam. A kihallgatás véget ért,
komor csöndben, lehajtott fejjel távoztunk.</p>
<p>Sokáig nem tudtunk magunkhoz térni. Megint a kuli zavart ki
gondolataimból.</p>
<p>– Beszélni kulikkal. Dü-Nam készülni innen délre Lu-Csang ellen,
hol barátságos törzs, francia őrség van. Oda szökni éjjel.</p>
<p>– Szökni, de hogyan?</p>
<p>– Kuli nem tudni, de utat tudni. Francia kitalálni, hogyan
szökni.</p>
<p>Bertolini jött oda hozzám, Wladimirral. Az olasz igy szólt:</p>
<p>– Ideje, hogy fölrázzuk magunkat a lethargiából és menekülésen
gondolkozzunk. Nevetséges, hogy ennyi európai ne tudna tuljárni
ezeknek a barmoknak az eszén.</p>
<p>– Van valami eszméd?</p>
<p>– Kezd lenni. Wladimirral már közöltem.</p>
<p>– Nos, halljuk.</p>
<p>– Folytatjuk a ksámit. Leleplezem, hogy a ksámi az én torkomban
van, s ez a csuda tán annyira imponál nekik, hogy nem mernek
hozzánk nyulni.</p>
<p>– Kétségbeesett gondolat, de a helyzetünk is kétségbeejtő, meg
kell próbálni. De a ksámival ugy kellene <span class=
"pagenum"><a name="Page_205" id="Page_205">-205-</a></span> őket
dirigálni, hogy összekavarodjanak, s azalatt mi fegyvert ragadva,
eloldaloghassunk.</p>
<p>– Szóval a sötét éjjeli órákban?</p>
<p>– Ugy van.</p>
<p>– No, majd ezen még gondolkozunk. Egyelőre feltünően szimulálom
az őrültet, hadd lássa a táborban minden ember, hogy Visnu lelke
készül bennem kvártélyt foglalni. Kraft!</p>
<p>A porosz megmozdult.</p>
<p>– Mi az?</p>
<p>– Gyere ide, szükségem van az erődre.</p>
<p>Pár pillanatig heves gesztusokkal magyarázott neki valamit.
Azzal az olasz elindult a táborban, Kraft pár lépéssel hátrább
követte.</p>
<p>Mi feszülten figyeltük.</p>
<p>A sziciliai ég felé meresztett szemekkel, mint egy bolond,
lassan haladt a piráták közt. Néha összecsapta a kezét és nagyot
kiáltott. Ha benszülött vagy tüz volt az utjában, azon is átgázolt.
A benszülöttek fölugráltak, s kiváncsian nézték. Aztán letérdelt,
mintha imádkoznék. Majd hanyatt feküdt és az eget nézte. Végre a
tisztás szélére ért, s hangos énekszóval háromszor körülfutotta.
Akkor elkezdett őrült sebességgel cigánykereket hányni, ugy hogy
egészen forgó keréknek látszott, aztán a templomhoz szaladt, s
hátát a falnak vetve, egy óráig mozdulatlanul állt.</p>
<p>Bajtársaink egy ideig nyugtalankodtak, de megmagyaráztuk neki a
dolgot. Maga Dü-Nam is érdeklődött, <span class="pagenum"><a name=
"Page_206" id="Page_206">-206-</a></span> mire azt feleltük, hogy
szegény bajtársunk valószinüleg megőrült. Mi azalatt körülnéztünk,
merre fogunk kitörni, s honnan fogjuk a fegyvereket fölkapni. Közbe
pedig a Dü-Nam által küldött rizskásából és husból pompás ebédet
csináltunk s ugyancsak jóllaktunk. Kertészszel odamentem
Bertolinihoz, szinlelt kétségbeeséssel néztem, s odasugtam
neki:</p>
<p>– Gyere enni, mert sok erőre van szükséged.</p>
<p>– Vigyetek erővel, – sugta vissza.</p>
<p>Fölkaptuk és a tüzünkhöz vittük.</p>
<p>– Tömjetek, – sugta.</p>
<p>Két ember lefogta, egy etette, itatta. A benszülöttek nagy
csoportban állták körül, s azért Bertolini jónak látta a szemeit
forgatni és néha keservesen énekelni.</p>
<p>Egyszerre csak kitépte magát az etetők karjai közül, s elkezdett
a kezén járni. A benszülöttek elbámulva tágitottak. Bertolini igy a
tenyerén végigment a táboron, Kraft utána. Egyszerre az olasz ujra
talpra helyezkedett, s egy óriási ugrással Kraft vállán termett. A
porosz meg se rendült, s összefont karokkal, némán türte, hogy az
olasz az ő válláról bámulja az eget.</p>
<p>Az egész tábor megrőkönyödve nézte a jelenetet. Egyszerre a
Cirque d’hiver volt olasz bohóca, mint egy darab kő, lezuhant a
földre, s ott maradt, de Kraft fölnyalábolta, mint a kis gyereket,
tüzünkhöz hozta s ledobta. Betakartuk.</p>
<p>Kraft mellém ült, odaintette Marniert, az összes legionistákat
és a kulit, a benszülöttek azt hihették, hogy mi betegünk fölött
folytatunk megdöbbent tanácskozást. <span class="pagenum"><a name=
"Page_207" id="Page_207">-207-</a></span></p>
<p>– A terv ez, – szólt a porosz, – a mint sötétedik, de még
mielőtt a hold feljön, ő vállamra áll, imádkozik, s ekkor egyszerre
beléüt a ksámi. Ezzel a legnagyobb tüz köré gyüjtjük a tábort. Ti
azalatt a homályban csöndesen fegyvert fogtok, s elpárologtok.
Marnier, fuss a régi, földult táborunkhoz. Mi is arra vonulunk,
miközben a ksámi folyton csattog a Bertolini torkában. Ott
megvártok, s aztán együtt menekülünk, ha lehet, ha pedig nem,
együtt halunk, a ki angyala van a feketebőrü banditáinak. Van rumja
valakinek? Adjatok egy kortyot.</p>
<p>– Jó lesz, – szólt a kuli, – ha táborig jutni, megmenekülés,
azután már én vezetni csapatot. Most menni mesélni anamitáknak,
hogy félni tőlünk.</p>
<p>S a kis ember eltünt a táborban, előkésziteni a hangulatot a
ksámi megérkezésére.</p>
<p>Az erdő már homályosodott s az éj árnyai gyorsan közeledtek.
(Vagy tán a haláléi? Ki tudná megmondani?) Bertolini ujra megkezdte
müködését. Tüzes zsarátnokot tett a foga közé, s ilyen kivilágitott
szájjal, bozontos hajjal, vad torokhangokkal elkezdte kerülni a
tábort, egyre szükebb körben. Kraft követte.</p>
<p>Élénk izgatottság támadt. Minden rendü és rangu katona, asszony,
gyerek, teherhordó összébb és összébb szorult, gyült a tábor közepe
felé. Mi szivdobogva lestük, s viszont jóformán észrevétlenül az
erdő felé nyomultunk. Már ott álltunk, a hol a puskáink,
patrontáskáink voltak egy halomra dobálva. Itt szünetet tartottunk.
Egészen sötét volt már. Egyszerre csak a középen lobogó vezéri tüz
fényénél, a tömeg feje fölött, tehát Kraft vállain, <span class=
"pagenum"><a name="Page_208" id="Page_208">-208-</a></span>
megjelenik Bertolini alakja s panaszosan, nyöszörögve égfelé
terjeszti karjait. Az egész tábor ott állt, háttal felénk. E
percben már minden legionistának kezében volt a puska, s oldalán a
patrontáska és szurony. A földre bukva, hason csusztunk a homályban
az erdő felé. Ekkor Bertolini éleset sikoltott, s elkezdett
fülemile módjára csattogni.</p>
<p>– Ksámi, ksámi! – orditott a tömeg, s leborult a földre. Mi
pedig már fölemelkedtünk az erdőben, s futni kezdtünk a két nap
előtt tört uton, elől a kulival.</p>
<p>Nem telt bele husz perc, ott voltunk, s nem telt bele huszonöt
perc, két alak törtetett utánunk a sürüből: Bertolini és Kraft.</p>
<p>– Hoztatok nekünk puskát? – zihált a porosz.</p>
<p>– Nesze, fogjátok, puska, patron.</p>
<p>– A bolondok még most is hason imádkoznak, – nevetett
Bertolini.</p>
<p>– Előre, kuli! – szólt Marnier.</p>
<p>S a kis vakmerő csapat ellenkező irányban megint az erdőbe
mélyedt. Nem szólt senki egy szót se. Elől ment a kuli, hátul én,
nógatni az elmaradozókat. De nem igen kellett nógatás: az élet
reménye felé szaladtunk a koromsötét éjben, tépett ruhával és
bőrrel, kezünkben szorongatva végső menedékünket, jó puskánkat. A
kuli halk ugatással adta az irányt s mi meg félhangon ezt morogtuk:
<i>en avant, en avant!</i> Egyszerre éreztük, hogy az erdő elmarad,
s valami embermagasságu puhaságban gázolunk. <span class=
"pagenum"><a name="Page_209" id="Page_209">-209-</a></span></p>
<p>– Zohard, Zohard, – kiáltott a kuli, – francia, megmenekülni,
előre gyorsan!</p>
<p>Teljes erőnkből futottunk vagy tiz percig. Ekkor a kuli
megállitott.</p>
<p>– Meggyujtani Zohard, Dü-Nam nem lehet követni minket.</p>
<p>Most értettük meg. A finom, selymes, száraz, papirosnál
gyulékonyabb tonkini fű zónáján, a Zohardon mentünk át. Ha ezt
fölgyujtjuk, nincs az a piráta, a ki követni tudjon, kivéve, ha
szárnya van.</p>
<p>Gyujtóink és a szénanyalábok segitségével egyszerre tiz helyen
fölgyujtottuk. Mintha puskaporba vetettünk volna szikrát, ugy
futott végig a tüz a Zohardon. A vad legionisták egymás nyakába
borultak örömükben.</p>
<p>Megmenekültünk.</p>
<p>Az óriás porosz megfogta a kis kulit, megcsókolta, aztán szépen
a nyakába ültette, hogy ne fáradjon annyit, s szólt:</p>
<p>– No, most vezess tovább, polgártárs!</p>
<p>Marnier is vidáman kiáltott:</p>
<p>– Szakasz, indulj!</p>
<p>Ma is csudálom, hogy a Marseillaise-re rá nem gyujtottunk!</p>
<hr class="chap" />
<div class="chapter"></div>
<p><span class="pagenum"><a name="Page_210" id=
"Page_210">-210-</a></span></p>
<h2>BEFEJEZÉS.</h2>
<p>Miután a harcoknak és háboruknak, a vérnek és a szenvedésnek, a
kalandoknak és viszontagságoknak végére értem: meg kell felelnem
arra a kérdésre, melyet oly sokan és annyiszor intéztek hozzám,
hogy honnan vettem én Galambos Pál naplóját?</p>
<p>Sokan azzal gyanusitottak, hogy én magam vagyok ez a Galambos
Pál, a mit mint állitást visszautasitok, de mint kritikát
megköszönök, mert azt bizonyitja, hogy oly közvetetlenséggel irtam
meg e romantikus történeteket, mintha a tulajdon szemeimmel láttam
volna.</p>
<p>Nem, kedves olvasó, Galambos Pál nem én vagyok, bár meglehetős
kalandvágyó vér csörgedez ereimben, s bár nagyon sokat utaztam
müvelt országokban, hogy a civilizációt elsajátitsam, s talán
ugyanannyit utaztam exotikus országokban, hogy a civilizációt –
elfeledjem.</p>
<p>De Galambos Pál élő, létező alak, csak kalandjai vannak számos
legionárius élményeiből összegyurva. Régen volt, mikor én
Galambossal és bajtársaival megismerkedtem, maga a megismerkedés is
egy regény, s ezt fogom itt elbeszélni. <span class=
"pagenum"><a name="Page_211" id="Page_211">-211-</a></span></p>
<p>Egy napon, mikor még (mint mondani szokás) ifjuságom virágában
voltam, az orvosok azt vették észre, hogy ezen a virágon féreg
rágódik. Olyanforma tünetek mutatkoztak, mintha a tüdőm lett volna
megtámadva. Azt a tanácsot adták, hogy a fecskével és gólyával
költözködjem el én is egy szebb hazába, hol az örök tavasz melege
meg fog gyógyitani.</p>
<p>Neki vágtam tehát Olaszországnak, sütkéreztem Montekarlóban és
Génuában, barangoltam Korzikában, henyéltem Nápolyban és
heverésztem Sziciliában.</p>
<p>De mindenütt fáztam. Mintha a nap engem nem is ért volna. Mintha
fölöttem örökké egy fekete felhő tanyázott volna, mely árnyékban
tart és követi léptemet.</p>
<p>Vagy talán a halál árnyéka ez? Összeborzadtam erre a gondolatra,
s eszembe jutott az én hideg, havas, megdermedt, de oly kedves
hazám, melyet sohase fogok többé látni. S erre a gondolatra
megutáltam Taormina világraszóló szépségét, s kedvem jött magas
szikláiról az alattam zugó tengerbe vetni magamat.</p>
<p>Minthogy éppen karnevál vége volt, hushagyó keddre lementem
Taorminából Katániába, hogy egy kicsit kimulassam magamat az olasz
bolondságokon.</p>
<p>A farsangi mulatság fényesen sikerült, nagyon is fényesen.
Tudniillik az álarcos körmenetben résztvett Sironi is, Szicilia
leghirhedtebb briganti-vezére, egész bandájával, a mit a csendőrök
észrevevén, el akarták fogni őket. A nép az ünneprontást rossz
néven vette, s a brigantiknak fogta pártját, a miből csinos kis
zendülés lett. E zavargás alatt ismerkedtem meg egy
hajóskapitánynyal, <span class="pagenum"><a name="Page_212" id=
"Page_212">-212-</a></span> a ki velem egy házba szorult, melyből
butorokat dobáltak az utcára, s revolverből lövöldöztek le a
csendőrökre. Mikor aztán egy piemonti ezredet inditottak az utca és
a ház ellen (Sziciliát csupa felső-olaszországi katonaság tartja
megszállva), akkor a kapitány megveregette a vállamat és
fölszólitott, hogy meneküljünk. A mi nagyon egyszerü volt, mert a
házak tetején tiz perc alatt a negyedik utcában voltunk, s husz
perc mulva a tengerparton, egy kávéházban üldögéltünk, abban a
kellemes tudatban, hogy hála Isten, jól kifarsangoltuk magunkat. A
mi a kapitányra komolyan értendő, de én bizony rettentő izgatott
voltam, s bevallottam tengerész-barátomnak, hogy a hetvenhetedik
öregapám se látott ilyen karnevált. Különben később magamba
szálltam, s bevallottam, hogy bizony nálunk is verekedéssel szokott
az ilyen mulatság végződni, csakhogy minálunk <i>bucsu</i>-nak
hivják.</p>
<p>A kapitány, ugy látszik, a lövöldözés terén élénk tevékenységet
fejtett ki, mert ott a kávéházban hirtelen kijelentette, hogy ő már
megrakodott, s a <i>Monreale</i> nevü gőzhajóján még az éjjel
elindul Algériába. Menjek vele. Elvisz ingyen.</p>
<p>– Nézze, ha ön beteg, csak Afrika forró homokján gyógyul meg.
Önnek meleg, sok meleg, borzasztó sok meleg kell. Itt nem találja
meg, ott igen. Két nap alatt ott leszünk. Csapjon föl!</p>
<p>Fölcsaptam. Egy matróz azonnal a <i>Monreale</i>-ra vitte a
podgyászomat, s három órakor éjjel bucsut vettünk Sziciliától.
<span class="pagenum"><a name="Page_213" id=
"Page_213">-213-</a></span></p>
<p>Igy kerültem Algériába, hol Oránnál vetettünk horgonyt.
Vesztemre jöttem ide. A városban tifusz dühöngött. Öt nap mulva láz
kezdett borzongatni. Orvost hivattam, a ki kijelentette, hogy
<i>fièvre typhoide</i>-om van, s azonnal elrendelte, hogy a
kórházba szállitsanak, még pedig a katonai kórházba, mert másutt
már nem volt hely. A teremben, a melybe kerültem, Tonkinből most
hazahozott lázbeteg legionisták feküdtek. Ha életem hátralévő
napjai (vagy mondjuk évei) alatt mindig rózsák közt, verőfényben
járok, se felejtem el ez ázsiai lázbetegek kórtermét. Valami
huszonnégy csontváz feküdt ott, vagy teljes érzéketlenségben,
sárgával befutott szemüket a plafonra szögezve, vagy kínosan
hánykolódva és nyöszörögve. Mindenféle nyelven hivták ott az
Istent, szüleiket, barátaikat, majd vad átkozódások s halk
nyöszörgések következtek.</p>
<p>Első éjjel, mikor magam is lázban ott feküdtem köztük, ugy
tetszett, hogy valaki magyarul <i>vizet</i> kiáltott. Fölültem s
hallgatóztam. A mellettem lévő ágyban egy egészen fiatal gyerek
hempergett, ő esdekelt vizért. Azonnal fölkeltem, de már az
inspekciós káplár, mellén a tonkini vitézségi éremmel, magas,
sápadt, rendkivül szép, intelligens arcu, de roppant lesoványodott
fiatalember megelőzött, s a betegnek egy pohár vizet adott.</p>
<p>Franciául szóltam hozzá:</p>
<p>– Ez a fiatal legionista magyar?</p>
<p>– Az. Valamint én is.</p>
<p>– Én is az vagyok, – feleltem magyarul, – kihez van szerencsém?
<span class="pagenum"><a name="Page_214" id=
"Page_214">-214-</a></span></p>
<p>– Én Galambos Pál vagyok (egészen más nevet mondott, de azt nem
árulhatom el), ez a fiatalember Kertész.</p>
<p>– Most jöttek haza Tonkinből?</p>
<p>– Most. Még pedig milyen rossz állapotban. Én már valahogy
utközben, a tengeren kiláboltam, de bajtársaim odavannak. S önnek
mi baja?</p>
<p>– A tifusz kerülget, idehoztak, mert a civil-kórházakban nincsen
hely.</p>
<p>Galambos még egyszer megszoritotta a kezemet.</p>
<p>– Két év óta nem beszéltem honfitárssal, csak ha a légióban nem
akadt. Ugyan beszélgessünk egy kicsit, ha van ereje hozzá.</p>
<p>– Szivesen, ugy se tudok aludni.</p>
<p>– Ugy tetszik, mintha már száz éve elkerültem volna hazulról.
Beszéljen mindent, a mi csak eszébe jut, rám nézve lelki
fölfrissülés lesz.</p>
<p>Az ágyam szélére ült, s mohó kiváncsisággal hallgatott. Az
otthoni élet képei oly elemi erővel rohanták meg, hogy feje
lassan-lassan lehanyatlott a mellére. Azt hiszem, könnyezett.
Mialatt beszéltem, egyre azon törtem a fejemet, hogy miféle
históriát hallottam az ő nevével kapcsolatban? Hopp, megvan!</p>
<p>– Tudja-e ön, hogy Z. báró meghalt?</p>
<p>Hirtelen fölkapta a fejét.</p>
<p>– Nem.</p>
<p>– Örökösök nélkül halt meg, s önt az összes európai lapokban
kerestette. <span class="pagenum"><a name="Page_215" id=
"Page_215">-215-</a></span></p>
<p>– Igazán?</p>
<p>– Persze.</p>
<p>A fiatalember fölugrott, s nagy léptekkel kezdett föl s alá
járkálni. Végre megállt előttem.</p>
<p>– Tudja mit jelent ez?</p>
<p>– Nem.</p>
<p>– Ez azt jelenti, hogy többé nem vagyok szegény ember. Mert Z.
báró ezer holdjának én vagyok az örököse.</p>
<p>– Nos, remélem, hazajön?</p>
<p>Tompa hangon felelt:</p>
<p>– Még három évig kötve vagyok a légióhoz. Rab, elátkozott rab
vagyok; elkárhozott lélek vagyok. Különben sem hagyom itt szegény
Kertész pajtásomat. Rosszul van?</p>
<p>A fejemet simitottam.</p>
<p>– Tegyen a fejemre egy kis jeges borogatást.</p>
<p>– Szivesen. Aztán aludjék egy kicsit.</p>
<p>Elaludtam, s hajnalban fölébredtem. Sokkal jobban éreztem
magamat. Ugy látszik, Galambos egyre rakta rám a jeget. A mint
megmozdultam, azonnal odajött.</p>
<p>– Jobban van?</p>
<p>– Sokkal. Mintha a lázam csökkent volna. Ugyan üljön ide és
mesélje el két évi légióbeli életét.</p>
<p>Az éjjel végighallgattam az egészet. A Dü-Nam hatalmából való
kiszabadulás után rongyosan, éhesen, betegen érkeztek a
legközelebbi erődbe, honnan Hanoiba expediálták s három hónap mulva
Algériába inditották <span class="pagenum"><a name="Page_216" id=
"Page_216">-216-</a></span> őket. A kis kuli a kormánytól
szolgálataiért egy nagy rizsföldet kapott, s mikor mi elindultunk
haza, már meg is házasodott.</p>
<p>– És barátai hol vannak?</p>
<p>Fájdalomtól rezgő hangon felelt:</p>
<p>– Hanoiba már csak Marnier, Wladimir, Kertész és én érkeztünk
meg. Odáig elpusztult a kis sziciliai, a ksámi-madárral a torkában,
a rettentő Kraft, a ki a folyamba fuladt utolsó éjjel, s a többi
mind-mind. A hajón meghalt legjobb barátom, Wladimir, a ki most a
Veres-tenger fenekén nyugszik, s ugy látszik, el fogom vesziteni
Kertészt is.</p>
<p>– Ugy vettem észre, hogy csöndesen alszik.</p>
<p>Galambos odalépett, s hirtelen letérdelt.</p>
<p>– Meghalt! – hörögte s térdre csuklott.</p>
<p>Fölugrottam az ágyból, Galambos mellé térdeltem, s áhitattal
elimádkoztam a szegény, sokat szenvedett magyar fiu fölött a
Miatyánkot. Galambos utánam morogta.</p>
<p>Egy vén káplár lépett be.</p>
<p>– Nos, fiam, mi baj? – kérdezte Galambost.</p>
<p>– Meghalt.</p>
<p>– Ketten maradtunk! – felelt rekedten a káplár, azzal katonásan
käppijéhez emelte jobb kezét, folytatta: – Isten veled, fiam, jó
barát, vitéz katona voltál, szerettünk mind. Adieu.</p>
<p>Ez a káplár Marnier volt.</p>
<p>– Hallod Marnier, én ebben a pokolban nem maradok többé.
Mindenki meghalt, a kit szerettem… <span class="pagenum"><a name=
"Page_217" id="Page_217">-217-</a></span></p>
<p>– Hát én? – felelt szemrehányólag az öreg.</p>
<p>– Te velem jösz. Tudd meg, hogy örököltem otthon, gazdag vagyok,
ez az ur, honfitársam, hozta a hirt…</p>
<p>– Hisz már káplár vagy, medáliás káplár, jobb dolgod van.</p>
<p>– Nem, nem maradok. Visszatérek régi hazámba, ott könnyebben
kezdek uj életet, mint itt, barátaim véres, lázas, fejetlen
holttestei közt. A jövő éjjel szökünk…</p>
<p>Most nekem is eszembe jutott valami.</p>
<p>– Uraim, a kikötőben, a Hôtel de France irányában van egy kis
olasz gőzös, a <i>Monreale</i>, azt hiszem, hasznukra
fordithatják…</p>
<p>– Jó, köszönjük. Isten önnel, uram. Viszontlátásra,
Budapesten.</p>
<p>Galambos melegen megszoritotta a kezemet. Marnier még megállt az
ágyam előtt és szólt:</p>
<p>– Fiatalember, adjon egy vizitkártyát, elviszem az önök
konzulátusához, hadd jelentkezzék önért, különben egy hét mulva ugy
viszik önt Tonkin felé, mint a besózott disznóhust. Itt nem értik a
tréfát, s e sok elpusztult élet helyett friss legionistákra van
szükség.</p>
<p>Megszoritottam Marnier kezét.</p>
<p>– Most pedig egyelőre ajánlom, hogy holnap szimuláljon iszonyu
lázat, s orditson, mint az oroszlán. Adieu!</p>
<p>Meglehetős aggodalmak közt vártam a virradatot. Még a délelőtt
folyamán eljött az osztrák-magyar konzul, s megkönyörülvén
fiatalságomon, a lakására vitetett. Én azonban annyira jól éreztem
magamat, hogy azonnal a <span class="pagenum"><a name="Page_218"
id="Page_218">-218-</a></span> <i>Dunkan</i> nevü angol gőzösre
költözködtem, mely az este indult Gibraltáron át Angliába. Angol
területen biztosabban éreztem magamat.</p>
<p>Öt nap mulva olvastam a <i>Petit Journal</i>-ban a két
legionista káplár szerencsés szökését, sőt azt is, hogy Nápolyban
kötöttek ki, a <i>Monreale</i> nevü hajón.</p>
<p>Rá két hónapra hazamentem, s az első, a mi a kezembe akadt,
Galambos levele volt, melyben falusi birtokára hitt.</p>
<p>Ott készitettem el jegyzeteimet, s azokból készült ez a napló,
melyben azonban (nem tagadom) fantáziámnak nem csekély része
van.</p>
<p>Adieu!</p>
<hr class="chap" />
<div class="chapter"></div>
<p><span class="pagenum"><a name="Page_219" id=
"Page_219">-219-</a></span></p>
<h1>JOBBADÁN MIHÁLY AMERIKÁBAN.</h1>
<p><span class="pagenum"><a name="Page_220" id=
"Page_220">-220-</a></span></p>
<p><span class="pagenum"><a name="Page_221" id="Page_221"><br />
-221-</a></span></p>
<h2>ELSŐ FEJEZET.<br />
<i>A háziur távirata.</i></h2>
<p>Jobbadán Mihályt fölösleges bemutatnom. Önök mindnyájan ösmernek
egy-két házmestert s minden házmesterben van egy-két vonás az én
Jobbadánomból. Ha az alak mégis ismeretlennek tetszik önök előtt,
csupán annak tulajdonithatják, hogy a házmesterek kizárólag éjjel
nyitnak kaput s éjjel minden házmester fekete. Vagyis a jellemző
vonásai nem ismerhetők föl.</p>
<p>Hogy én Jobbadánban hamarabb fölfedeztem a jellemző
tulajdonságokat, mint mások, ezt annak köszönhetem, hogy hajnalban
szoktam haza járni. S hajnalban nem minden házmester fekete.</p>
<p>Némely ember, ha dühbe jön, vagy ha be van csipve, mutatja magát
igazi mivoltában. A házmestert csak a kapunyitáskor lehet igazi
mivoltában fölismerni. Igy én Jobbadánt egészen lelke mélyéig
kitanulmányozhattam.</p>
<p>Jobbadán Mihály alelnöke a Hunyadi János asztaltársaságnak, mely
azonban se hadi erényeket nem ápol, se keserüvizet nem iszik, s igy
a Hunyadi névhez <span class="pagenum"><a name="Page_222" id=
"Page_222">-222-</a></span> semmi joga sincs. De hát ezt eddig
senki se firtatta, én se firtatom. Sokkal nagyobb dolgoknak nincs
joga sokkal nagyobb dolgokhoz (mint pl. Angliának Indiához) s ezt
se feszegeti senki.</p>
<p>Jobbadán Mihály ama házmesterek közé tartozik, a kik lemondásnak
és áldozatnak tekintik azt, hogy ők házmesterek. Az ilyenektől a
kapunyitás kegy és leereszkedés, melyet bizonyos fájó mosolylyal,
az elnyomottak, a pályatévesztettek fájó mosolyával teljesitenek.
Sokáig tünődtem azon, hogy Jobbadán mely hivatásról mondott le,
midőn a házmesterség rögtelen ösvényére lépett. Nem sikerült
megtudnom. De képzeljék el Napoleont, a ki a harmincéves háborut
hallja maga körül tombolni, ő pedig kénytelen posztót mérni, teszem
azt, a lipcsei szabómestereknek. Ilyen volt Jobbadán Mihály.</p>
<p>Hunyadi János demokratikus irányu asztaltársaság volt s Jobbadán
ott igen erélyesen szokott föllépni a mágnások, a papok, a zsidók,
szóval mindazok ellen, a kiknek házuk s a mi fontosabb, kapujok
van, melyet szegény embereknek nyitogatni kell. Gyakran kifejtette,
hogy a zárt kapu a rabszolgaság jelképe, mert mindenütt, a hol
rabok vannak, egy egész csomó kapunak bezárva kell lenni. Enélkül
rabok nem képzelhetők. A házmester tehát a szabadságot képviseli,
mert hivatásszerüleg nyitogatja a zárt kapukat. A kapupénzt
óvatosan elkerülte, mert nem volt népszerü tárgy mindazon
hunyadijánosok előtt, a kik nem voltak házmesterek.</p>
<p>Jobbadán olvasott ember volt. Az ujságot mindig végigböngészte s
könyveket is szorgalmasan bujt. A <span class="pagenum"><a name=
"Page_223" id="Page_223">-223-</a></span> könyvekben nem annyira az
értelmet, mint inkább a szép kifejezéseket kereste s a mi neki
megtetszett, azt megjegyezte és használta.</p>
<p>Mikor alelnökké választották, gratuláltam neki, mire ő igy
felelt:</p>
<p>– Érdem előzi a méltóságot.</p>
<p>– És miféle érdem? – kérdém, a ki igen jól ismertem az ő
nyelvét.</p>
<p>– Szónoklat és intelligencia.</p>
<p>– És akkor miért nem tették meg mindjárt elnöknek?</p>
<p>– Közeli elhunyás miatt, több, mint bizonyos.</p>
<p>– Az elnök beteg?</p>
<p>– Nem mondható, de megrendült egészségnek örvend. A borivás
okszerütlenségét sinyli.</p>
<p>– Sokat iszik?</p>
<p>– Inkább gyakran, de sokat.</p>
<p>Egy idő óta Jobbadán a szokottnál tovább várakoztatott a kapu
előtt. Máskor se siet a nyitással, de sohse szóltam neki, mert
tudom, hogy fáj neki a kapunyitás. Az utóbbi időben azonban
Jobbadán vasuti vonatnak kezdte magát érezni s csak a harmadik
csengetésre indult el. Egyszer aztán megszólitottam:</p>
<p>– Jobbadán ur, nagyon sokáig várat magára. Hogy lehet olyan
mélyen aludni?</p>
<p>Jobbadán végignézett, s felelt:</p>
<p>– Alvás a tőke öröme.</p>
<p>– Hát maga nem alszik?</p>
<p>– Jelenleg keveset. Éjjel soha. <span class="pagenum"><a name=
"Page_224" id="Page_224">-224-</a></span></p>
<p>– Hát mit csinál?</p>
<p>– Fejtörést folytatok.</p>
<p>– Valami baja van?</p>
<p>– Nincs, de lesz.</p>
<p>– Váltója jár le?</p>
<p>– Mellékes gond. Más bántalmaz.</p>
<p>– Mi az?</p>
<p>– Mondani nem lehet. Mutatni igen. Holnap bátor leszek.</p>
<p>Másnap beállit hozzám, s oda ád egy táviratot.</p>
<p>A táviratot a háziur küldte fürdőről. Rövid, de megdöbbentő
volt:</p>
<p><i>Jobbadán! Készüljön föl az utra. Pár nap mulva indulunk
Amerikába, a chicagói kiállitás megtekintésére. Perthey.</i></p>
<p>Jobbadán feszült figyelemmel leste vonásaimat. Nem árultam el
meglepetésemet.</p>
<p>– Nos, hát fölkészült?</p>
<p>– A kezdetlegen tul vagyok.</p>
<p>– Mennyiben?</p>
<p>– Két pipám tisztázva van, tiz pakli dohány együtt. Nőm esernyőm
megvarrását végig eszközölte. Komótsipkám bojtja fölvarrva…</p>
<p>Itt megakadt.</p>
<p>– Jobbadán ur, ez nem elég, – mondám neki igen komolyan.</p>
<p>– Nincs tudomásom a többletről.</p>
<p>– Vagyis nem tudja, mi kéne még egy amerikai utra? <span class=
"pagenum"><a name="Page_225" id="Page_225">-225-</a></span></p>
<p>– Zajos helyeslés, – felelt Jobbadán, a mi annyit tett, hogy
fején találtam a szöget.</p>
<p>– Ösmeri Amerikát, vagyis hallott már róla valamit? – kezdém az
eximinálást.</p>
<p>– Nem vagyok oda járványos s ezért tulnyomó bennem a Merikára
vonatkozólag az ismeretek távolléte.</p>
<p>– De azt tudja, hogy az egy egészen más világrész?</p>
<p>– Tudom.</p>
<p>– Hogy roppant messze van?</p>
<p>– A tekintetes ur kilépésétől függ.</p>
<p>– Én nem léptem ki, Jobbadán ur, de vannak sokan, a kik ott
jártak.</p>
<p>Jobbadán arca hirtelen kiderült, s bátrabban nézett a
szemembe.</p>
<p>– Ugy van! – mondá, – Kolumbács Kristóf. Olvasmányok utján
észleltem.</p>
<p>– Helyes, igaza van, Jobbadán ur. Ha Kolumbács históriáját
tudja, azt is tudja, hogy sokáig kell tengeren utazni, mig
odaér?</p>
<p>– Viz nem baj. Uszás segit.</p>
<p>– Igaz, igaz. (Minek ijesztgessem, mikor Kolumbustól ugy megjött
a bátorsága? Ugy fogta föl Kolumbust, mintha az neki egy amerikai
ismerőse volna, a ki ott várja őt a parton.)</p>
<p>Elővettem a földglóbust s megmutattam neki, hogy a
Liliom-utcából hogy lehet Amerikába jutni.</p>
<p>– Furfangos elme munkája, – jegyzé meg Mihály <span class=
"pagenum"><a name="Page_226" id="Page_226">-226-</a></span> gazda a
glóbusra, – de a Merika távolsága nincs messzebb három
arasztnál.</p>
<p>– Azért megtart két-három hónapig, a mig kigyelmetek megjárják
és megnézik.</p>
<p>– Két-három hónap? Nagyon huzamos. Nőm bánata erős lesz.</p>
<p>S Jobbadán elszontyolodott. A mi már napok óta gyötörte, ismét
erőt vett rajta: valami homályos sejtelem, hogy ez az utazás sok
kellemetlenséget és veszedelmet fog rá hozni. Nőt, hunyadiakat,
alelnökséget, tekintélyt, poziciót: mindent itt kellett hagyni, s
fölmászni arra az ördöngös földgolyóbisra.</p>
<p>Leirtam neki, hogy mit vigyen magával s ő eltávozott. Másnap
láttam, hogy kiforditott Ferenc József-kabátban söpri az udvart.
Jobbadán ugyanis, mióta alelnök lett, sohse mutatta magát
ingujjban, sőt annyira ünnepélyes lett, hogy csak Ferenc
József-kabátban lépett a nyilvánosság elé. De most jónak látta
kiforditani; spórolt vele az amerikai utra.</p>
<p>Ugyanaz nap beállitott hozzám Jobbadán és könyveket kért a
<i>Merikáról</i>. Ránéztem s szólék:</p>
<p>– Jobbadán, maga sirt. Egy könnyet látok még a bal szeme
csücskében.</p>
<p>– Meghatottság gyümölcse.</p>
<p>– Meg van hatva?</p>
<p>– Meg. Rátabucsuzás elsejétől.</p>
<p>– Maga bucsuzik valakitől rátákra?</p>
<p>– Nőmtől.</p>
<p>– Miért nem az utolsó napon egyszerre? <span class=
"pagenum"><a name="Page_227" id="Page_227">-227-</a></span></p>
<p>– Nőm szivgyengesége miatt, melyet az orvosok gyógyászati
bizonylattal konstatáltak. Egyszerre nem birná ki, megrepedne a
szivburok kamarája, billentyüstől, – mint a doktor mondá. Ma
törlesztettem az első bucsurészletet.</p>
<p>– S a neje sirt?</p>
<p>– Kezdett, ekkor befejeztem a jelenetet. Könnyem azután támadt.
Férfi nem árulja el magát.</p>
<p>Jobbadán megrakodott a könyvekkel s eltávozott.</p>
<h2>MÁSODIK FEJEZET.<br />
<i>Bucsu a szülőföldtől.</i></h2>
<p>Harmadnapra Mihály gazda visszahozta Amerikáról szóló
könyveimet.</p>
<p>– Már mind elolvasta? – kérdém.</p>
<p>– Részleg mind.</p>
<p>– Miért nem valamennyit?</p>
<p>– Időhiány, előkészületek tulbősége, s uj módszer az olvasást
illetőleg.</p>
<p>– Miféle módszer?</p>
<p>– Nőm kitalálmánya, éjjel vánkos alá tévén a könyveket, fejbe
megy a tartalom.</p>
<p>– Ej ha, ezt magam is megpróbálom.</p>
<p>– Ajánlandó és célarányos.</p>
<p>Mihály gazda, ugy látszik, nyugodtabb volt már. Érezte, hogy
kezd tisztába jönni Amerikával s azt is észrevette, hogy körülötte
a tisztelet fokozódott. A hunyadijánosok közt óriási föltünést
keltett a hir, hogy az <span class="pagenum"><a name="Page_228" id=
"Page_228">-228-</a></span> alelnök Amerikába megy. Sokan
kétkedőleg rázták a fejüket; sokan nem rázták a fejüket, de
kételkedtek, azt azonban ugy a fejrázók, mint a fej nem rázók
elhatározták, hogy az alelnököt fényesen el kell bucsuztatni
Európától.</p>
<p>Az elnök este kilenc órára hivta össze a rendkivüli közgyülést
az <i>Arany kapukulcs</i>-hoz cimzett külvárosi vendéglő kerti
helyiségébe. Kivonult a vak ember az asztaltársaság
diszharmonikájával, mely ugy szólt, mint egy orgona, kivéve, hogy
kizárólag hamis hangokat bocsátott ki magából. Ennek folytán a
nóták oly geniálisan jöttek ki belőle, hogy a Rákóczy-indulót a
Marseillaisetől nem lehetett megkülömböztetni. Sokan azzal
gyanusitották a vak muzsikust, hogy lát s azért nem tud
játszani.</p>
<p>Jobbadán Mihály Ferenc József-kabátja oly fényesre volt kefélve
– nem, nem is kefélve, hanem subickolva – hogy a legkényesebb
asszony meg tudta volna előtte a frizuráját csinálni. Mikor
beléptünk a helyiségbe, (mert én is meg voltam hiva), a zenekar a
Hunyadi-indulót vagy az Oh du lieber Augusztin-t játszotta; nem
tudtam tisztán kivenni.</p>
<p>A második fogásnál felállt az elnök s a következő felköszöntőt
mondá:</p>
<p>Uram, uram, Jobbadán Mihály alelnök uram, szállok az urhoz!
(Jobbadán fölállt, s begombolta a ferencjózsefet.) Elérkezett az
óra, s nemsokára itt lesz a perc is, melyben te elhagyod körünket
és arra az utra lépsz, melyet Kolumbus és utána Széchenyi
kijelöltek a magyarnak. Sok mindenféle ember áthajózott már a
tengeren, <span class="pagenum"><a name="Page_229" id=
"Page_229">-229-</a></span> de alelnök és házfelügyelő még egy se,
s igy jogosan várhatjuk, hogy az uj világrész örömmel tekint
személyed megérkezése elé. De tudjuk jól, hogy az utazás nagyon
veszedelmes, cápák és hajótörések leselkednek az utas életére. Te
azonban nyugodtan várhatod a cápákat és hajótöréseket, mert ha
tested le is száll a tenger mélyébe, emléked itt fönn marad a
földön, még tán valamivel följebb is, tudniillik itt, a Hunyadi
János-társaság körében. Intézkedéseinket meg fogjuk tenni, hogy ez
ne maradjon puszta igéret, s Jobbadán Mihály netáni elhalálozása
esetére máris van szerencsém a következő határozati javaslattal
föllépni:</p>
<p>1. A Hunyadi János-asztaltársaság mély fájdalommal veszi
tudomásul szeretett alelnökének élete 45-ik évében történt korai
elhunytát s elhatározza, hogy sirjára emléket állit.</p>
<p>2. A temetésen testületileg részt vesz, sőt a részvételre
táviratilag az összes fővárosi asztaltársaságokat felhivja.</p>
<p>3. A koporsóra koszorut tesz.</p>
<p>Dörgő taps fogadta az elnök előterjesztését s ugy látszott,
mintha azt egyhangulag elfogadták volna. Jobbadán oda ment az
elnökhöz s könnyekig meghatva, melegen megrázta a kezét.</p>
<p>– Az inditvány zajos helyeslésének egyhangusága fokozza az
irántami tisztelet becsértékét, – mondá Jobbadán, a mint a
meghatottságtól szóhoz tudott jutni.</p>
<p>– Szót kérek! – hangzott keresztül a lármán egy éles hang.
<span class="pagenum"><a name="Page_230" id=
"Page_230">-230-</a></span></p>
<p>Smirgli volt, a női- és férfi-öltöny-készítő.</p>
<p>– Halljuk Smirglit! – kiabáltak néhányan. Ezek az ellenzékiek
voltak, a kik a választáskor a mostani elnök ellenében Smirglire
szavaztak.</p>
<p>Smirgli felállt és igy szólt:</p>
<p>– Tisztelt polgártársak! Sajnálom, hogy az elnök ur határozati
javaslatát nem helyeselhetem egész terjedelmében. Sőt egész
terjedelmében elvetem. <i>(Mozgás, ellentmondás.)</i> Majd ki fogom
magyarázni magamat. Én Jobbadán alelnök urat tisztelem és becsülöm,
s szivesen hozzájárulok, hogy korai elhunyta esetén emléke lelkes
ovációkban részesittessék. Csak a gyászjelentés helyes kitöltésére
vonatkozólag vannak némely aggodalmaim. Honnan lesz a temetés, ha
tisztelt és szeretve becsült alelnökünket, a tengeren elhalálozván,
a vizbe vetik? Másodszor: hová állitjuk a sirkövet, holott az ő
sirja a tenger, esetleg a cápák gyomra lészen? Harmadszor: hogyan
helyezzük koporsójára a koszorut, holott koporsója se lészen neki,
köztudomásu lévén, hogy a hajókon elhunytakat zsákba varrják,
mindig kivétetvén a m. kir. propelleren Budára utazó elhunytak.
Ezekre nézve kérném az elnök ur szives fölvilágositásait.
<i>(Általános mozgás.)</i></p>
<p>Az elnök nem jött zavarba. Első inditványát azonnal visszavonta
s helyette a következőket terjesztette be:</p>
<p>1. Gyászmise a megboldogultnak lelkiüdvéért.</p>
<p>2. A megboldogult arcképének leleplezése és</p>
<p>3. A sirkő átruházása az elhunyt özvegyére.</p>
<p>Az ujabb inditványt élénk helyesléssel elfogadták <span class=
"pagenum"><a name="Page_231" id="Page_231">-231-</a></span> és
Smirgli is kénytelen volt belenyugodni. Miután Jobbadán is könnyek
közt biztositotta a társaságot, hogy a tervezett gyászováció
életének legszebb napja lesz, az elnök ünnepélyesen kihirdette a
határozatot.</p>
<p>Következett a harmadik fogás, melynek elfogyasztása közben
Jobbadán fölemelkedett, s a következő beszédet mondta:</p>
<p>– Tisztelt polgár- és tagtársak! Az elnök ur igen tisztelt
szavainak hizelgése sokkal jobban meghatja belsőségemet, mint a
mennyire külsőségemen látszik. Érdemeim pedzése mélyen érintette
lelkiállapotomat, a miből kifolyólag csak rövidesen terjeszkedhetem
ki a köszönetre. Nem tudom, hogy mi végezet vár reám a földgömbön,
különösen azon bizonytalan ingatagságon, melyet a tudomány
apparátusa tengernek nevez, de én nem habozom azon kijelentéssel
élni, hogy bármily sors beteljesülése várjon reám: legfőbb
törekvésem azon célt irányozza, hogy friss egészségnek örvendve
térjek vissza hazámba, illetve a Liliom-utcába. Én, uraim, elmegyek
a Merikába, s itt hagyom a Hunyadi János-asztaltársaság kebelzetét.
Itt hagyom nőmet, itt hagyom a házat, melyre felügyelek, s most
örvendek, hogy gyermektelen családapa vagyok, s nem kell leendő
árváim gondoskodását eszközölni. Szives figyelmükbe ajánlom becses
emlékem fentartását, mert magtalanul hunyván el, nevem fenmaradása
özvegyem halálával bizonytalanságnak néz elébe. Köszönet és hála
rebegése az én kötelességem, melynek teljesitését ezennel
foganatositottnak tekintem. Éljen az elnök ur! Éljenek a tagtársak,
s adja Isten, <span class="pagenum"><a name="Page_232" id=
"Page_232">-232-</a></span> hogy szerencsés visszatérésem esete
minél gyorsabban, annál biztosabban bekövetkezést szenvedjen.</p>
<p>Zajos tetszés fogadta az ékes beszédet s megkezdődött az ivás.
Jobbadán a háziurat várta s ezért tiz órakor haza ment. Vele én is.
Utközben megszólitottam:</p>
<p>– Jobbadán ur, irhatna nekünk a neve alatt amerikai
leveleket.</p>
<p>– Hirnevem szempontjából?</p>
<p>– Arra is jó; de meg pénzt is adunk érte.</p>
<p>– A minimális kvantum tekintetéből mennyire számithatnék?</p>
<p>– Levelenkint tiz pengőre.</p>
<p>– Tekintetességed garantirozza az igéret biztosságát?</p>
<p>– Akár előre lefizetek ötven forintot.</p>
<p>– Nyugtatványilag elismerendem.</p>
<p>Másnap volt az elutazás. Ott voltam én is. Délután két órakor
mentek a bécsi gyorsvonaton. Félkettőkor a háziur igy szólt
Jobbadánhoz:</p>
<p>– Jobbadán! Hozzon egy komfortáblit, indulunk.</p>
<p>Jobbadán fejet csóvált, s mondá:</p>
<p>– Gyöngéllem az erőt.</p>
<p>– Micsoda erőt?</p>
<p>– Keveslem a lószámot.</p>
<p>– Miféle lószámot?</p>
<p>– Kérem, nagyságos ur, a Merika messze van. Földgömbileg
kinéztük. Erősebb inditás kell a hosszu utra. Nem célarányos a
konflis. <span class="pagenum"><a name="Page_233" id=
"Page_233">-233-</a></span></p>
<p>Ezzel elment és hozott egy fiakkert, melyre minden pakkot
fölraktak. Jobbadánné sirt.</p>
<p>– Férfinak nem eleme a sirás. Száraz szem dacára a sziv
megszakadhat, – mondá Jobbadán. – Isten veled, Borcsa, ha keres
valaki, mondd meg, hogy a Merikába mentem.</p>
<p>Ezzel megcsókolta a feleségét. Ez volt a rátabucsuzás harmadik
részlete. A háziur jött, Jobbadán felült a bakra, s még egyszer
végignézett a Liliom-utcán, a házon, a kapun és az asszonyon,
szóval: mindazon tárgyakon, melyek neki Európában legkedvesebbek
voltak.</p>
<h2>HARMADIK FEJEZET.<br />
<i>Jobbadán megszólal.</i></h2>
<p>Természetes, hogy Jobbadán megszólalását nagy türelmetlenséggel
vártam. Megkértem a háziurat is, hogy sürgesse belső inasnak
kinevezett házmesterét a levélirásra s Perthey ur mindent
készségesen megigért. Végre pár nap mulva kaptam egy levelet
Hamburgból. Megjegyzem, hogy én Jobbadán leveleit átdolgozva teszem
közzé, a nélkül, hogy eredetiségükből bármit is elvennék.</p>
<h4><i>Első levél.</i></h4>
<div class="blockquot">
<p class="i2">Tekintetes tisztelt uram!</p>
<p>Én, tetszik tudni, az utazásnak ellenzéke nem vagyok, mert
tapasztalati civilizációnak kell az elmét megvilágitani, ha az
embernek kvalifikája nincsen. <span class="pagenum"><a name=
"Page_234" id="Page_234">-234-</a></span> Felfogásom szerint a
kvalifika hiányosságát azonban betölti a fejtehetség, sőt erősen
gyönge az elmebéli állapot, ha a kvalifikával a fejtehetség nem
kapcsolatos. Azért bizva remélhetem utazásom eredménytelenségének
szives elmaradását.</p>
<p>Vonatkozással a Liliom-utca 7-ik számu házra, tessék megmondani,
illetve átaladni nőmnek az izenetet, hogy az öntöző kánák
használata, udvarlocsolási esetekben, mellőztetni kéretik, mert a
III-ik emeleti vizhiányosság panaszai lesujtólag érintik a
háziurat. Ha az ugynevezett kánikula a forróság türhetetlenségét
jelzi, nőm ablakvirágainak öntözése is halasztassék az rendes őszi
esőzések záporáig. Ugy van!</p>
<p>Az utazási részletek látásom-előtti tartózkodása ezideig
csekélynek mondható, mivelhogy uram podgyászának kivihetőségén és
bevihetőségén fáradozok. De észleletem megfigyelte azt, hogy a mint
eltávoztunk Magyarországtól, a magyar nemzet fogyni kezd és Bécsben
már egészen elfogy. Németből ennyit egy rakáson nem észlelék
belföldi életemben, legföljebb a régi józsefvárosi bucsukon.
Lakhatik itt több egy milliónál. Körülbelül.</p>
<p>Utazási megállásunkat hamar félbeszakitotta a továbbutazás
hirtelensége. Mikor a fölébredés erőt vett rajtam, már csehek közt
voltunk. Ezek már nem örvendeznek oly busás sokaságnak, ellenben
csehül beszélnek. Fülem ugy fogadta a cseh nyelvet, mintha
hámozatlan mogyorót ropogtatnának héjastul. Inkább ellenszenvileg,
mint hasonszenvileg hat. <span class="pagenum"><a name="Page_235"
id="Page_235">-235-</a></span></p>
<p>A Csehországban kezdett alvást már megint Németországban szakitá
félbe a fölébredés. A java német még csak itt kezdődött. Akár
bajornak, akár szásznak neveződik, csak német a szegény. Itt jutott
csak eszembe, s ezt izenetileg mondom nőm számára, hogy ha
Kwiczaláné a második emeletről ujólag leöntené a mosogató vizet, a
további eljárás a kerületi kapitányság elbánása utján
foganatositandó. Mert a főkapitányi gócpontot nem illeti meg a
kihágási elbirálás.</p>
<p>Ötödnapra megérkeztünk oda, a honnan már csak egy hidon kellene
keresztülmenni, hogy a Merikában legyünk. De a hid nincs készen.
Nem is lesz. Mert nehezmények lehetetlenné teszik az épités
eszközlését. A tengernek nincsen feneke és az oszlopzatok
elhelyezése a vizben függene.</p>
<p>Azt a várost, a hol most lakunk, de csupán időleg tartózkodva,
Hamburgnak mondja a háziur. Kivezetvén a tengerpartra, mely itt
csak háromszor olyan széles, mint a Duna, megnéztük a hajót, mely
elszállitásunkra várakozólag pihen a vizen. Tekintetes ur!
Ezernégyszáz dunai propeller összeépitve, mennyiségileg nem ér föl
ezen egy jármű kül- és belfoglalatával. Ha nőm a takaritási
folytonosságot a szobaurakra nézve el nem hanyagolandja, pénzbe nem
szorul meg, szükséget szenvedőleg. De finom eljárás és
megbizhatóság összpontosuljon további eljárásában, mert lakó
táplálja a háziurat, szobaur a házfelügyelőt. A rászorulás ténye
kényszeritőleg hat a szegény emberre, s <span class=
"pagenum"><a name="Page_236" id="Page_236">-236-</a></span>
üzenetileg tessen nőm munkásságát nevemben szigoritani, s a sárga
nyári cipők kisubickolását elháritani.</p>
<p>A nagyságos ur az első osztályu helyzetet váltotta meg magának,
magam a másodlagos utazás élveit kaptam fizetve a Merikáig.
Mindjárt be is hajóztunk, csónakázás utján. Mert a part távolsága a
hajó közelségétől csónaki közvetitést tett szükségessé.</p>
<p>A részemre kiutalványozott szobában osztás müveletét hajtottuk
végre egy szabómesterrel. Hajón a házfelügyelők becsülete
tetemesebb, mint Európában. Mert én az első emeleti ágyat kaptam
sorsbeli gyufahuzás utján, a szabó pedig ez uton a földszinti ágy
könnyebb hozzáférhetőségét foglalta el. Csupán az szolgált
nehezményemül, hogy az ágyba fekvés kizárólagosan lajtorja
közvetitésével volt eszközölhető. Tényleg.</p>
<p>Továbbá, ha a levél netáni hibái, nagybecsü igazitás révén,
nyilvánossági jogot nyernének, esedezem azt igéretszerüleg jövőre
is megcselekedni.</p>
<p>Melylyel, postai késedelem eshetősége miatt, ezennel zárom
levelemet stb. stb.</p>
</div>
<h4><i>Második levél.</i></h4>
<p>Jobbadán kihajózott a sik tengerre, lehajózott a csatornán s az
angol partokon feladta második levelét, melyből átveszem a
következőket:</p>
<div class="blockquot">
<p>Csupa viz, csupa viz és közbül laknak az angliusok. <span class=
"pagenum"><a name="Page_237" id="Page_237">-237-</a></span> A
vizközi állapot környülállásait tekintetem nem láthatja, a térbeli
távolság miatt. A mi pedig a szabólaktárs horkolását illeti, a
térbeli közelség miatt kellemetlenül érint. Bizonyára igaz, hogy a
tekintély jutalma szenvedés, mert első emeleti uri ágyamból a hajó
mozgása miatt már két izben földszintre hurcolkodtam, felmondás
nélkül, éjjel, álmomban. Goromba ébredés, de jogorvoslat kizárva,
mert a hatóság az állam nyelvezetét nem érti.</p>
<p>Első reggel átkeltem az elsőrendü helyzet megtekintésére, hogy a
nagyságos ur ruháinak és cipőjének kitisztitását személyesen
eszközöljem. Egy tengerész megállitott, és kérdezte, hogy mit
akarok szándékommal. Én nem mutattam be magamat személyileg, mert a
személyazonosságot ismeretlen egyénekkel szemben megválogatom, csak
a tovább haladást akartam folytatni. Ekkor ő meglökött, mire
kalapom a tengerbe esvén, készült Nagy Jánosnál Cegléden, örökre
elvesztettem fejemről a hazai ipart.</p>
<p>Ha a tekintetes ur a IV–X. kerületi elüljáróságnál sziveskednék
följelenteni az ügyet elbirálás céljából, nem a kalap végett, de
hogy idegenbe is erélylyel képviselve legyen az ipar joga és a
magyarság védelme. Nőm értesitését a kalapra vonatkozólag mellőzni
kérem, mert a sajnálat és 2 frt 50 kr. veszteség szivfájdalma
erősen hatna rá.</p>
<p>Melylyel maradtam stb.</p>
</div>
<p><span class="pagenum"><a name="Page_238" id=
"Page_238">-238-</a></span></p>
<h2>NEGYEDIK FEJEZET.<br />
<i>A vihar.</i></h2>
<p>Jobbadán gazda szerencsésen megérkezett Amerikába s utközben
megirt levelei közül kettőt a háziur azonnal postára tett. Ezek a
következők:</p>
<h4><i>Harmadik levél.</i></h4>
<div class="blockquot">
<p class="i2">Tisztelt Nagyságod!</p>
<p>Másnap a Nagyságos ur, kalaptalanságom révén ürügyet találván,
egy matrózsipka fejemrei illetékességét tette szóvá. Részemről
tiltakozás ellenesete nem foroghatott fenn, mert alárendeltségi
érzetemmel párosult a kalaphiány türhetetlensége. Beleegyezési
helyeslésem után megkötötte az alku vásárát egy cethalzsiros fekete
sapkát illetőleg, mely azonban fejbőségem térfogatát tekintve,
szüknek bizonyult, azért én szalmakalapot inditványoztam,
javaslatilag, tényleg. A nagyságos ur helyeslése találkozván a
kalap árával, a kalap birtoka csakhamar részemen volt s azonnali
betáblázása a fejemre kideritette a teljes passzolást.</p>
<p>Hallgatási kérelmem, multkori kalapveszteségemre nézve és nőmet
illetőleg, ilyenformán fölöslegessé vált, mivel az uj kalapért az
elégtétel a nagyságos ur erszényében rejlett, a mi nőm
szivfájdalmait elviselhetőkké teszi. Azért kérem őt kimeritő
értesités által a tájékozás medrébe terelni. Köszönöm. <span class=
"pagenum"><a name="Page_239" id="Page_239">-239-</a></span></p>
<p>A pipázásra vonatkozó hátramaradottság a hajón fenforgó idegenek
közt erősen észlelhető. Mikor tajtékpipámat, ezüstkupakkal és
nemzetiszinü bojttal, legelőször a födélzeten megtöltve és
rágyujtva, pöfékelés utján bemutattam, egy tiszt odajött és fogaim
mellékéről kihuzván, nem adta vissza. Elbámulás után határozott
<i>miérttel</i> kutatván az indokolást, a pipa nagyságában rejlő
tüzveszedelem mentségéhez folyamodtak, katlannak állitván a tajtom
nagy öblözetében sercegő hazai muskatály-dohányt.</p>
<p>Utalva pipázási lehetetlenségem szenvedő állapotára, kis
makrapipát nyertem válaszul, melyet azonnali próbatevéssel
kezeltem. A tömés sikere kielégitő, habár az öböl térfogata
elenyésző csekély. A rágyujtás kényes és nem kecsegtető kisérlet,
mely a bajuszt elégéssel fenyegeti. Tajtom hosszu nyeléért
esedeztem, kapitányilag, de tengeren bizalmatlanság uralkodik
minden pipa iránt, mely a szemtől távol tölti napjait, miközben a
dohányégés benne folyamatban van. Még a tüzoltófőparancsnok
személye is bizalmatlansági tényező, mikor tengerenni pipázás
engedelméről van szó. Nem firtattam tovább a szabályrendelet
illetéktelen beavatkozási erőszakosságának ellenzését. Minek?</p>
<p>Megtöltöttem tajt-pipám kis unokagyermekét muskatálylyal és
átadván földszinti szabólaktársamnak, rágyujtási kérelemmel
fordultam hozzá. Szabólaktársam bajuszhiánya indokolja ezen saját
találmányu ötletem végrehajtásában a személyválasztást.
<span class="pagenum"><a name="Page_240" id=
"Page_240">-240-</a></span> A szabó rágyujtási három szipákolása
után a pipa azonnali visszavételét eszközöltem, s a szipákolásnak
részemrőli folytatása következett. Igy mentettem meg bajuszom
csuffátételét, az elégés kizárásával.</p>
<p>De az élvezet nagysága nem felelt meg ötletem sikerének. A
makra, kupakhiány és szárrövidség miatt, orromba füstölgött, s
tekintetemet marta. Köhögés bekövetkezése, könnyezés ködfátyola, s
nyelvbőr hiányom közeledése, a pipázás gyors abbahagyására birtak,
földhözvágás utján, a mi ingerültségi kirohanásra birta személyzet
gorombábbjait.</p>
<p>– Minek neveztek? – kérdém nyugodt lélekkel a nagyságos
urat.</p>
<p>– Marhának, – felelt ő nagysága halkitott suttogással,
tekintettel alelnöki tekintélyem érzékenységére.</p>
<p>– Idegen nyelv nem számit. Csakis a becikkelyezett államnyelv
becsületsértése állapithatja meg a rágalmazást.</p>
<p>Igy maradtam sikerrel tekintélyi magaslatomon, egyuttal
rendreutasitva a gorombasági jogtiprás gyakorló tengerészeit. Mint
mindig.</p>
</div>
<h4><i>Negyedik levél.</i></h4>
<div class="blockquot">
<p>Tekintetes ur! Kellemetlenségi érzés fogja el a lelket, mikor a
leves ki van tálalva, az asztal pedig bicceg. A férfiu öklével üt
rá, hogy neje siessen a papirossal, melynek láb alá tolása az
asztal európai egyensulyát megszilárditja. Nohát tessen
nyilvánossági <span class="pagenum"><a name="Page_241" id=
"Page_241">-241-</a></span> joggal felruházni azon kijelentésemet,
hogy tengeren az asztalnak nem egy, hanem mind a négy lába inog
egyszerre. Ez szent.</p>
<p>Ilyet értem én személyesen a Merikába menet. A vihar alatt. A
szárazföldi vihart ez semmiségi panaszszal illeti. Esik az eső ott
is, de földre talál és elfolyik a kanálisban, mig a Dunára nem
akad. De ha itt az eső leesik, csak vizre talál, hová folyjon
szegény? Ott marad és elkeveredik a többi vizzel, fölereszti a
tengert, higabb lesz és ha sokáig esik, másnap már nem olyan sós a
tenger és meg is lehet inni, szegzárdival.</p>
<p>Ágyamban a fekvés lehetetlenséggé vált, mert kidobott a szoba
közepére; a szoba közepéről a falnak való röpülés kellemetlenségét
élveztem. Ha a födélzet szabad levegőjének szivását kezdtem, az
idegenek megfogtak és betuszkoltak a nagy szálába, melyben csak
ebéd idején szoktunk megjelenést tanusitani.</p>
<p>Másnap megint csak fölmentem, kapitányilag intézkedést kérni, a
horgony lebocsátására, hogy a hajó fix állapota, mint mozdulatlan
helyzet, mozgásunk szabadságát visszavivja. Megint betuszkoltnak
érezvén magam a nagy terembe, mit láttam? A kormányos nevenapját
ülő kivándorlók hevertek szerteszéjjel össze, s elannyira sokat
ittak, hogy mind rosszullétnek örvendtek. Gyönge legények ezen
tisztelt embertársak, mert a hallomás értesitése szerint, nem oly
sok vala az ivás mennyisége. <span class="pagenum"><a name=
"Page_242" id="Page_242">-242-</a></span></p>
<p>Magam is felhörpintésre forditottam két kupicát, de angol
keserüvel…</p>
<p>… Ezt a nyilvánosság kizárásával, csak zárt ülésileg
méltóztassék kezelni. A két kupica illuzóriussá teheti alelnöki
tekintélyemet s majdan elnöki megválasztásom esélyeinek reményét.
Ime, uram:</p>
<p>A két kupica angol keserütől becsiptem, a rosszullét
legalacsonyabb fokáig. A tengeri berugás szenvedéseinek első izbeni
élvezése kizár minden további pályázást ez állapotra részemről.
Isten bizony.</p>
<p>Betegen zárva levelezésem végét, maradok stb.</p>
</div>
<h2>ÖTÖDIK FEJEZET.<br />
<i>A háziur levelei.</i></h2>
<h4><i>A háziur első levele.</i></h4>
<div class="blockquot">
<p class="i2">Tisztelt uram!</p>
<p>Ön csodálkozni fog, hogy Jobbadán helyett én irok, de neki
kiránditották a kezét csuklóban, s most jéggel borogatja. Ugyanis a
födélzeten a kivándorlók azzal mulattak, hogy egymást a kezüknél
fogva huzták, eldöntendő, hogy ki az erősebb. Én és Jobbadán
néztük. Egyszerre megszólal Jobbadán:</p>
<p>– Huzási erőben fölényes a magyar. A kisérlet nem fölösleges,
próbatét és dicsőség szempontjából.</p>
<p>– Nono, Jobbadán. Ezek erős fickók ám.</p>
<p>– A mi az erőt illeti, arra magam is vonatkozom. A lepipálás
kizártnak tekinthető.</p>
<p>Ezzel levetette a kabátját, beállt a virtuskodók közé, s a
következő percben a karja ki volt ficamodva. <span class=
"pagenum"><a name="Page_243" id="Page_243">-243-</a></span></p>
<p>Egy római szenátor nyugalmával mondá:</p>
<p>– A fájdalom nagysága eltörpül a levelezés lehetetlensége miatti
bánat mellett.</p>
<p>Ekkor megigértem neki, hogy majd irok helyette, mig a keze meg
nem gyógyul. Nagyon meg volt hatva, s igy szólt:</p>
<p>– Ezen jószivüségi nyilatkozat hálámat összpontositja.
Erősen.</p>
<p>Melléje adtam egy szerecsent, a ki majd a pakkot segit neki
leszedni a hajóról. Jobbadánnak nem tetszett a dolog, a mit ki is
fejezett:</p>
<p>– Bizalmatlansági gyanumat fokozza a szinvegyülék feketesége. A
természet suvikszát nem helyeselhetem a pofa arculatján.</p>
<p>– No, csak barátkozzék meg vele.</p>
<p>– Az államnyelv elhanyagolása miatt az érintkezés kizárólag
jelekben nyilvánulhat.</p>
<p>– Nem bánom én, hát mutogassanak és beszéljenek jelekkel.</p>
<p>– Igenis, a süketek jelzési rendszerére fogunk áttérni, a
némákkal szemben. Magyarhonban már észleltem a nyelv külső
tüneteit.</p>
<p>Megérkezve Newyorkba, egy hétemeletes hotelbe szálltunk, melyről
Jobbadán igy szólt:</p>
<p>– A kapupénz nagyságának örömeit ellensulyozza lépcsőmosás
fáradalma.</p>
<p>De mikor látta, hogy a fölhuzó gép öt másodperc alatt fölvitt,
megcsóválta a fejét és mondá: <span class="pagenum"><a name=
"Page_244" id="Page_244">-244-</a></span></p>
<p>– Házbani vicinális emeleti vasut találmányát Európa nem siet
alkalmazásba venni.</p>
<p>Egyuttal megkért, hogy irjak azonnal, mert a levélirást becsessé
teszi a sietség, mely az otthonvalók örömét a gyorsabb megkapás
által fokozza.</p>
<p>Ezért siettem irni. Maradtam stb.</p>
</div>
<h4><i>A háziur második levele.</i></h4>
<div class="blockquot">
<p class="i2">Tisztelt uram!</p>
<p>Van szerencsém önnek, igéretemhez képest, tudomására hozni
Jobbadán Mihály viselt dolgait, minthogy ő egyáltalán képtelen
arra, hogy tollat vegyen a kezébe.</p>
<p>Uram! Jobbadán Mihály megbolondult. Először a szerecsenekkel nem
tudott megbarátkozni. Tudniillik otthon, az állatkerti cirkuszban
egyszer fölfedezett egy józsefvárosi fiut, a ki feketére
suvikszolva, szerecsen inas volt. Azóta nem hisz a szerecsennek
valódiságában s nem megy a fejébe, hogy miért suvikszoltatja be
magát annyi felnőtt ember, mikor a fehér szin mégis csak
kellemesebb és szebb.</p>
<p>– Fortélyos titok rejlését gyanitom, – mondá több izben.</p>
<p>– Dehogy, ezek mind született szerecsenek, – feleltem neki
ilyenkor.</p>
<p>– Mélyebb észlelő előtt nagyságod állitása kétes értékünek
tetszik, bocsánat, – volt rá az ő felelete. <span class=
"pagenum"><a name="Page_245" id="Page_245">-245-</a></span></p>
<p>Én vállat vontam és nem törődtem vele többet. Egy napon nagy
botrány támadt hotelem kapuja előtt. Jobbadán megnyálazta az ujját
s végighuzta egy szerecsen hordár pofáján. A hordár nem nyálazta
meg egyik ujját se, de végighuzta mind az ötöt Jobbadán képén. Én a
vendéglő szalonjából rohantam ki a jelenetre. Akkorra már Jobbadánt
is fogták, meg a szerecsent is fogták.</p>
<p>– Mi történt, Mihály? – kérdém szigoruan.</p>
<p>– Bizonylat és valódiság kikutatása céljából képenni ujjhuzást
eszközöltem.</p>
<p>– A szerecsenen?</p>
<p>– Igenis; egy ujj nem sok, annyival voltam bátor.</p>
<p>– És ő?</p>
<p>– Szent István birodalmában poflevessé minősitik az ő
válaszát.</p>
<p>Bevonszoltam a szalonba.</p>
<p>– Miért nyálazta meg a szerecsent, boldogtalan?</p>
<p>Jobbadán körülnézett és nagy óvatossággal a fülembe sugta:</p>
<p>– Leleplezési szándék vezérelt.</p>
<p>– Hogyhogy?</p>
<p>– Nagyságod nincs értesülve?</p>
<p>– Nem vagyok.</p>
<p>– Én teljesen tisztába jöttem a dolog mibenlétének legrejtettebb
titkaival. Szerecsenek a Merikának legrégibb lakói, azért fehérek
tisztelik őket, megbecsülvén <span class="pagenum"><a name=
"Page_246" id="Page_246">-246-</a></span> a szegényebbeket évi
fizetéssel. E célból számos fehér besuvikszoltatja arcát, nem
tudván másképpen megélni. És jogtalan fizetést huz állampénztárból,
ellenőrzési közegek hanyag eljárása folytán.</p>
<p>– Kitől hallotta?</p>
<p>– Egy jó barátomtól. Fehérvári gyerek és pincér itt
Csikágóban.</p>
<p>– De föltéve, hogy ez igaz, mi köze magának hozzá?</p>
<p>Jobbadán rám nézett, egy darabig gondolkozott, aztán igy
szólt:</p>
<p>– E kérdés váratlanul éri tudatomat, mert nagyságodról
felteszem, hogy a csalást hivatalból üldözendőnek tartja. Vagyis
mindnyájunknak kötelessége ál-szerecsenek leleplezése által az
államkincstár terhén könnyiteni.</p>
<p>– Jól van, jól, de máskor mégis hagyja békén a szerecseneket.
Látja, hogy goromba fráterek.</p>
<p>– Igaz. Gorombaság tekintetében hazánkban csak pincelakókkal
versenyezhetnek és pedig esőzápor idején, mikor pincéket elönti a
felszakadt kanális vize. De pofleves nem tarthat vissza
leleplezésemben a további eljárás foganatositásától.</p>
<p>Ettől az esettől kezdve jobban vigyáztam Mihály gazdára, mint
eddig, s azt vettem észre, hogy bizonyos búskomorság kezd rajta
erőt venni. Mikor megkérdeztem, hogy mi baja, kitérőleg válaszolt.
Azt hittem, a honvágy bántja és biztattam, hogy egy hét
<span class="pagenum"><a name="Page_247" id=
"Page_247">-247-</a></span> mulva haza indulunk. Ez egy kicsit
fölviditotta, de nemsokára visszaesett régi búskomorságába.</p>
<p>Egyszer csak látom, hogy egy csengetyüt vesz és haza hozza
magával.</p>
<p>Aztán hallom, hogy éjjel csenget, többször, erősen, hevesen.
Hallom azt is, hogy dörmög magában: „Mindjárt, mindjárt!“ Azzal az
ajtóhoz csoszog, a kulcsot kétszer megforditja zárában, valakit
beereszt s nagyot köszön neki:</p>
<p>– Jó estét kivánok, nagyságos ur!</p>
<p>Arra ujra bezárja az ajtót. És igy ment ez egy éjjel
többször.</p>
<p>Eleinte át akartam futni, megtudandó, hogy miféle rejtélyes
vendéget fogad Jobbadán, de hirtelen megálltam és a fejemre
ütöttem: egyszerre megfejtettem az egész jelenetet.</p>
<p>Ennek az embernek nem a hazája, hanem a kapuja hiányzik!</p>
<p>A molnár nem tud aludni, ha a malma nem jár; Jobbadán meg nem
tud aludni, ha minden éjjel ötször-hatszor föl nem keltik, még
pedig csengetyüszóval.</p>
<p>Elhatároztam, hogy meglepetést szerzek neki.</p>
<p>Kibéreltem egy hétre egy kis faházat, a milyen Chicagóban van
háromezer. Van benne villámos világitás, vizvezeték, telefon s ha a
szél összedönti, másfélóra alatt föl lehet állitani.</p>
<p>Két lakás volt benne. Egyiket Jobbadánnak szántam, a másikat
magam foglaltam le. Akkor aztán <span class="pagenum"><a name=
"Page_248" id="Page_248">-248-</a></span> összepakkoltunk, magamhoz
vettem Jobbadánt s ünnepélyesen átadtam neki a házfelügyeletet.
Mihály gazda könnyekig meg volt hatva, megnyomta az elektromos
csengetyü gombját s szólt:</p>
<p>– A hang erőssége előmozditja a kapunyitás gyorsaságát.</p>
<p>Mikor bejártuk a házat, mely ugyancsak ropogott lépteink alatt,
megtapogatta a falakat s mondá:</p>
<p>– A minőség megfelel a mennyiségnek.</p>
<p>– Hogyhogy?</p>
<p>– Az anyag komiszságát ellensulyozza az épitmény kicsinysége.
Tartóssága iránt kételyeim vannak, de használhatósága szembetünő.
Próbatét meghozza a további tapasztalatot.</p>
<p>Ezzel fogott egy széket, kitette a kapu elé, ráült, pipára
gyujtott és meg volt elégedve.</p>
<p>A rákövetkező éjjel háromszor jöttem haza s Jobbadán őrült
gyorsasággal nyitotta ki a kaput, még otthoni hatosokat is nyomtam
a markába, hogy illuziója teljes legyen; de lelkiismerete
tiltakozott ellene.</p>
<p>– Szolgálati viszonyom nagyságoddal szemtelenségi következtetést
vonhat maga után, rám vonatkozólag, ha a hatost elfogadom.</p>
<p>– Nem tudja meg senki. Különben maga itt nem tartozik házmester
lenni, csupán belső inas.</p>
<p>– Nagyságod helyeslését nem birálhatom felül, – szólt s eltette
a hatosokat.</p>
<p>Ettől kezdve nem mozdult el hazulról. Semmivel se lehetett a
házból elcsalni. <span class="pagenum"><a name="Page_249" id=
"Page_249">-249-</a></span></p>
<p>– Legalább irt haza levelet, ugy-e? – kérdém.</p>
<p>– Kedélyállapotom nyugalma csak ujabb keletü s csak most jutok a
fogalmazás kezdetéhez nyugodtan.</p>
<p>– Akkor ne is vesződjék, mert holnapután indulunk haza.</p>
<p>– Tehát a dolgok elvégzése rendben van?</p>
<p>– Mindent elvégeztem.</p>
<p>Tisztelt uram! Ime ez a magyarázata annak, hogy Jobbadán az
utóbbi időkben nem kereste föl önt leveleivel. Maradtam stb.</p>
</div>
<h4><i>A háziur harmadik levele.</i></h4>
<p>Jobbadán Mihály egy newyorki fogadóban reggel hét órakor
fölkelt, s nem tudta, mit csináljon önmagával. Azt tudta, hogy
előttevaló este hetvenötig olvasott, mig a vonat felért arra az
emeletre, melyen ő lakott. Ez tehát legalább is olyan magasan
fekszik, mint a Gellérthegy. Az ajtón nem mert kimenni, mert attól
félt, hogy nem talál vissza a szobájába, az ablakon meg ki se mert
nézni, félvén, hogy le fog szédülni. Az ablaknál, szépen egy
csomóba csavargatva, nagy tömeg kötelet talált, mely arra szolgált,
hogy tüz esetén a bentszorult utas ott leereszkedjék. Jobbadán
Mihály tehát derekára kötötte a kötelet és kidugta a fejét az
ablakon. Nagyon tetszett neki ez a találmány, s elhatározta, hogy
otthon a harmadik emeleti lakóknál a <i>kötél alkalmazásának
gyakorlatát meghonositja</i>. <span class="pagenum"><a name=
"Page_250" id="Page_250">-250-</a></span></p>
<p>Miután madártávlatból kigyönyörködte magát, bár nem látott
semmit, elhatározta, hogy fölkeresi a gazdáját, <i>ruhatisztitási
szempontok elintézése okából</i>. Az ajtó külső részén egy szög
volt, erre ráakasztotta a kalapját, hogy ujra rátaláljon a
szobájára, azzal elindult. Végigment a folyosón, s a legvégén
talált egy lépcsőt, mely <i>fölfelé</i> vezetett. Mihály gazda már
tudta, hogy fölötte nincs több emelet, ez tehát a padlásra vezethet
csupán. Visszafordult, hogy a folyosó másik végénél keresse a
<i>leszállás eshetőségét</i>. Nagy örömére meg is találta a
garádicsot, lesietett rajta, de az alatta levő, vagyis hatodik
emeleten a garádics véget ért. Jobbadán ujra végigment a folyosón,
megint nem talált sehol lépcsőt.</p>
<p>– A lépcsőkészitők üzeme pangásnak örvend a Merikában, – mormogá
Jobbadán, – hol járnak le s föl a Merikaiak?</p>
<p>Különösen hol járnak le: ez érdekelte Mihály gazdát. Egyszerre
csak egy kis ajtóból előtte terem egy szerecsen. No majd ez
megmagyarázza.</p>
<p>– Svarc ur, – szólitá meg Jobbadán, mert tudván, hogy a
szerecsen idegen, nem szólithatta Feketének, – kérem, Svarc ur, nem
tetszik tudni a lépcsőfokok garádicsának hol- és mibenlétét?</p>
<p>A szerecsen vigyorgott, de nem felelt. Jobbadán tisztában volt
vele, hogy ez sem érti az állam hivatalos nyelvét.</p>
<p>– Barátom, én lemenetelt akarok eszközölni, – és lefelé
mutatott. <span class="pagenum"><a name="Page_251" id=
"Page_251">-251-</a></span></p>
<p>A szerecsen betolta őt egy kocsiba, melynek tetején lámpás
égett, ez a helyi érdekü emeleti vasut volt. Jobbadán csak hatvanig
számolt s már lent voltak az udvarban, a miből azt következtette,
hogy ez a vasut is lejtőnek gyorsabban megy, mint hegynek.</p>
<p>A portástól megtudta, hogy gazdája az ötödik emeleten lakik, de
nem volt bátorsága ujra fölmenni. Leült egy székre, s megvárta
odalent. A cipője rettenetesen piszkos volt, s röstelte.
Megszólitotta tehát a portást németül. A portás összeszidta.
Jobbadán ugyanis a német nyelvet otthon kizárólag a lakókkal való
gorombáskodásra szokta használni, s e nyelvből csakis az
erőteljesebb kifejezéseket tudta. A cipősuvikszolást is ugy adta
elő, hogy a portás rögtön kidobással fenyegette. Végre megértették
egymást.</p>
<p>– A hotelben nem tisztitanak cipőt. Ez utcai ipar nálunk. Tessék
a szerint berendezkedni.</p>
<p>Jobbadán tehát igy okoskodott: Ha a hotelben tisztitanak cipőt,
az ajtó elé szokás rakni, ha az utcán tisztitanak, akkor
mindenesetre a kapu elé kell rakni a cipőt. Kitalálja az ember
lassanként ennek a fene a Merikának a fortélyos furfangját, ha
gondolkozik.</p>
<p>Ezzel Jobbadán nyugodtan lehuzta a cipőit, kitette a kapuba, s ő
maga sem messze onnan leült egy pinceablak-mélyedésbe. A
hotelszemélyzet nem törődött vele; az amerikai nem ér rá mással
foglalkozni.</p>
<p>Egyszer csak jön egy ember, fölemeli és nézegeti Jobbadán
cipőit. <span class="pagenum"><a name="Page_252" id=
"Page_252">-252-</a></span></p>
<p>– Csak fényesre atyafi! – kiáltott neki Mihály gazda, – ne
sajnálja a subickot az igénybevétel után erősen megdörzsölni.</p>
<p>Az idegen ember barátságosan mosolygott, s azzal eltávozott
Jobbadán cipőivel. Negyedóra mulva Mihály gazda igy szólt:</p>
<p>– Lelkiismeretes munka huzamossága ellen kifogás nem tehető.</p>
<p>Ujabb tiz perc mulva már igy szólt:</p>
<p>– Visszahozás késedelme aggályt keltőleg hat, átalában.</p>
<p>Ujabb tiz perc mulva már határozottabban nyilatkozott Mihály
gazda:</p>
<p>– Lopási gyanum erősödni kezd belsőleg. Késedelem, idegennel
szemben, becstelenségi föltevésre jogosit.</p>
<p>Háromnegyed óra mulva pedig fölkelt s igy kiáltott:</p>
<p>– A jogtalan eltulajdonitás esete fönforogván, távozhatom. A
mezitlábasság szégyenét az ismeretlenség leszállitja.</p>
<p>Ezzel visszasétált a vendéglőbe, de a portásnak mégis megmondta
németül, hogy az utcai cipőtisztitás ipara fokozza az
eltulajdonitás szenvedélyét, s ő (mihelyt uj cipője lesz) kefét
vesz magának, s önhatalmulag fog eljárni cipőivel szemben.</p>
<p>Mire a portás ezt felelte:</p>
<p>– Ha uraságod még egyszer fog velem gorombáskodni, <span class=
"pagenum"><a name="Page_253" id="Page_253">-253-</a></span> a
békebiróság előtt szerzek magamnak elégtételt. Vén krokodilus!</p>
<p>– Nem hazai állat, s igy a sértés nem állapitható meg biztosan,
– gondolá Jobbadán, s eltünt a vicinális vasut torkában.</p>
<h2>HATODIK FEJEZET.<br />
<i>Jobbadán Mihály megérkezése.</i></h2>
<h4><i>Jobbadánné sir.</i></h4>
<p>Magam is elutazván fürdőre, huzamos ideig mit se hallottam
Jobbadán gazdáról s már egészen meg is feledkeztem róla. Mikor
hazatértem, a legelső, a kit megpillantottam, Jobbadán Mihályné
született Pandur Veronka volt (abból az ivánfai Pandur-családból,
melynek minden férfitagja bucsui verekedésekben hunyt el hirtelen,
nem tudni, miféle betegségben). Jobbadán Mihályné fekete pápaszemet
viselt és gyászruhát varrt. Mikor engem meglátott, félretette a
ruhát és elővette a zsebkendőjét s elkezdett sirni. Sirt mindaddig
a mig a zsebkendője csupa viz nem lett. Ekkor abbahagyta s bement
tiszta zsebkendőért. Azután ujra a lakása küszöbére ült s megint
sirni kezdett.</p>
<p>– Lassabban sirjon, asszonyság, – figyelmeztetém, – nagyon fogy
a zsebkendő.</p>
<p>– Te… heg… nap vo… volt mo… mosás, v… va… van e… he… elég, –
zokogá.</p>
<p>– Különben mi baja?</p>
<p>– Ö… hözvegy le… leszek.</p>
<p>Megdöbbentem. <span class="pagenum"><a name="Page_254" id=
"Page_254">-254-</a></span></p>
<p>– Hogy érti ezt? Jobbadán meghalt?</p>
<p>– Nem, – felelt kevésbbé zokogva, mert ez a zsebkendő is vizes
volt már. Nem csuda, akkora könnyei voltak, mint egy tyuktojás.</p>
<p>– Hát mi történt vele?</p>
<p>– Nem tudom.</p>
<p>– Tehát még haza is jöhet?</p>
<p>– Igen ám, csakhogy akkor már készen lesz az özvegyi ruhám.</p>
<p>– Hát miért varrta meg?</p>
<p>– Az ő levele miatt.</p>
<p>– Irt magának levelet?</p>
<p>– Tessék, itt van.</p>
<p>Ezzel kihuzta a zsebéből Jobbadán levelét, az egyetlent, melyet
hozzá irt.</p>
<h4><i>Jobbadán balsejtelmei.</i></h4>
<p>A levél még New-Yorkból kelt és igy szólt:</p>
<div class="blockquot">
<p class="i2">Tisztelt nőm!</p>
<p>A viszony huzama, mely husz évi boldog házaséletünk vörös
fonalát alkotta, azon veszélyben forog fenn, hogy elszakad. Utazási
eljárásunk idáig szerencsés körülmények kedvezőségével
örvendeztetett meg bennünket, de most az idő és a tenger őszi
lehidegülése az óriási cethalak kedélyállapotában olyan borzasztó
változást szült, hogy a legnagyobb hajók csak félve mennek ki a
vizre, a mérges halak közé. Csupán a gőzerő fórja biztositja
csekély mértékben az utazás szerencséjének <span class=
"pagenum"><a name="Page_255" id="Page_255">-255-</a></span>
valószinüségét. Ha ez se kedvez és a sötétség miatt a gyorsaságot
lassuságra kell átváltoztatni: akkor az elveszés bizonyossága a
végrendelet megcsinálásáig fokozódik. Mi most várjuk a hazatérési
alkalmat… de ha nem kisérné szerencse földi pályám vizi részleteit,
Isten veled, tisztelt nőm, ne feledd el, hogy én el nem feledtelek,
azért te se felejts. Vagyonhiány meggátol bővebb végrendeleti
intézkedésben, de aprósági tárgyaim szives gondozását nagyérdemü
figyelmedbe ajánlom. Ha netán jelen levelem végrendeleti
szinvonalat érintene, hatóság előtt bélyeghiány pótlását eszközöld,
sürgősen. <i>Hunyadi János</i>-asztaltársaság halálom eseténi
összehivását, rendkivüli közgyülésre, elnöki jogkör eszközli,
távollétem miatt. Az ismerősök üdvözlésével nem terhellek,
visszaemlékezés folytán mindig gyarapodván szomorusági okok. Isten
veled, tisztelt nőm, a viszont nem látásra, mert igy muszáj a sors
végezete miatt.</p>
<p class="right"><i>Mihály.</i></p>
</div>
<p>Ez bizony szomoru levél volt, de nem bizonyitott semmit Jobbadán
halála mellett. Vigasztalgattam Jobbadánnét, a mennyire tőlem telt,
de ő kijelentette, hogy ha tudta volna leánykorában, hogy ily korán
özvegységre jut – máshoz ment volna feleségül.</p>
<p>– Hát nem szereti Mihály gazdát?</p>
<p>– Nagyon szeretem, de ha meghalt.</p>
<p>– Nem halt meg, ha mondom.</p>
<p>– Tekintetes ur nem ismeri a megboldogultat. Nagyon komoly
ember, s ha valamit ir, az szentirás. <span class=
"pagenum"><a name="Page_256" id="Page_256">-256-</a></span></p>
<p>– Én csak azt mondom, hogy Mihály gazdát látni fogjuk még.</p>
<p>– Talán odafönt, – mondá az asszony szomoruan, s felmutatott a –
második emeletre.</p>
<h4><i>Jobbadán él.</i></h4>
<p>Három nap mulva Londonból az én nevemre a következő levél
érkezett Jobbadántól:</p>
<div class="blockquot">
<p class="i2">Tekintetes mylord ur!</p>
<p>Talán nőmhöz intézett levelem kapcsán értesült arról, hogy
tengeri viszontagságok általi fenyegetés közt szerencsésen átestünk
a tenger sima tükrén, a nélkül, hogy betörtük volna. Megérkezvén
London országába, a nagyságos ur hirét vette, hogy a tulsó parton,
azaz Magyarországon, sőt annak fővárosában is ujólag járvány a
kolera, szükségesnek látta itt bevárni a barakkórházi kimutatások
kedvezőbb eredményét. A magam részéről kérem nőm szives beoktatását
a köztisztaság ügyében oly irányban, hogy a fővárosi tanács
plakátuma a kapu alatt kiragasztassék, még pedig jó alacsonyan,
hogy a kisebb termetü lakók szemrontás nélkül elolvashassák.
További foganatbavételek egyelőre nem szükségesek, ellenben tavaly
megspórolt piros fertőző téglapor elhintésének eszközlése sürgősen
tanácsos, nehogy az egészség biztossága fenyegettessék. Különösen
Strammerné konyhaajtaja elé kérem a hintést, mert ő panaszkodott
mindig gyomorfájdalmakról. Londoni tartózkodás tartamát háziur
<span class="pagenum"><a name="Page_257" id=
"Page_257">-257-</a></span> belátása szabályozza. Most már
kecsegtet a hazajutás reménysége, melylyel maradtam mylord urnak
alázatos szolgája</p>
<p class="right"><i>Jobbadán Mihály.</i></p>
</div>
<p>A levelet kötelességemnek tartottam azonnal megmutatni született
Pandur Veronkának, a ki pedig éppen másnapra (vasárnapra) tervezte
özvegyi ruhájának bemutatását a Rókus-templomban. Konstatáltam,
hogy a jó asszony örömében épp annyi zsebkendőt telesirt, mint
bánatában, s az özvegyi ruhát e szavakkal tette félre:</p>
<p>– Egy ilyen fekete ruha tiz-tizenkét évig is eláll.</p>
<p>Nem világositottam fel őt afelől, hogy Mihály gazda még tovább
is elállhat.</p>
<h4><i>A megérkezés.</i></h4>
<p>A Hunyady Jánosok vacsorával, tombolával és világpostával
összekötött <i>zártkörü</i> táncestélyt hirdettek, melyre a
jegyeket huszonöt krajcárjával minden borbélymühelyben és
rövidárukereskedésben árulták. A jegyekre rá volt nyomtatva, hogy
<i>Amerikából hazatért alelnökünk tiszteletére</i>, s hogy kezdete
pont fél 8-kor. Pont félnyolckor <i>Az arany kapukulcs</i>-nak
nemcsak kerti, de egyéb helyiségei is annyira megteltek, hogy a
pincérek (a hölgyek folytonos sikoltásai közt) három pohár sört is
szétlocsoltak a tömegben, a mig egyet rendeltetése helyére tudtak
juttatni. S a kabátok és ingek, a fejek, kalapok és frizurák régen
nedvesek voltak már, mikor a gégék legnagyobb része még mindig
száraz volt s csikorogva bömbölte: „<i>Sört, sört!</i>“</p>
<p>Pont nyolc után öt perccel érkezett meg Jobbadán, <span class=
"pagenum"><a name="Page_258" id="Page_258">-258-</a></span> karján
vonszolva tisztelt nejét, a ki olyan tubákszinü ruhát viselt, hogy
a ki ránézett, azonnal prüszkölni kezdett. Az éljenek szünni nem
akartak, de végre mégis megszüntek. Ekkor egy hang elkiáltotta
magát:</p>
<p>– Halljuk az elnököt!</p>
<p>Az elnök talpig feketébe öltözködve előlépett s szóla:</p>
<div class="blockquot">
<p class="i2">Tisztelt alelnökünk, szeretve tisztelt utazó ur!</p>
<p>Mikor pár hónappal ezelőtt egy ismeretlen világrész
felkutatására elindultál, azt hittük, hogy többé nem lesz
szerencsénk becses visszatérésedhez. Elutazásodkor én egy
inditványt terjesztettem elő, mely netáni halálod esetén emléked
megünneplését célozza. Ez inditványban megvolt a koszoru, a
sirkőfelállitás s a testületi kivonulás. Akkor elvetették, mert
halálod csakis tengeren történhetvén, koporsódul a tenger, esetleg
a cethalak gyomra volt kiszemelve. De ujra szárazföldre érkezvén,
mi sem tart immár vissza bennünket attól, hogy emléked
megörökitését meg ne próbáljuk. Ennélfogva egyelőre inditványozom
azt, hogy <i>Jobbadán Mihály sirjára kőemléket állitsunk</i>, a
többit a halál esetén összehivandó rendkivüli közgyülés fogja
megállapitani.</p>
</div>
<p>Dörgő helyeslés fogadta az inditványt, s Mihály gazda az elnök
karjai közé dőlt. Azután felállt egy székre s igy szólt:</p>
<div class="blockquot">
<p>Uraim és milordok! (Élénk tetszés és a meglepetés moraja.
Senkise értette a megszólitást. Jobbadán se. Jobbadánné büszkén
nézett körül.) A meghatottság <span class="pagenum"><a name=
"Page_259" id="Page_259">-259-</a></span> sajtolása oly erősen
szoritja szivemet, hogy a beszélés nehézségét nem tudom leküzdeni.
Azért röviden csak ezzel az egy szóval felelek: <i>Éljen a Merika!
Éljen a szárazföld!</i> Határozottan…</p>
</div>
<p>Többet nem tudott mondani, sirt, s ezzel megkezdődött a
mulatság.</p>
<p>Éjfél felé haza akartam menni, de Jobbadánné megszólitott:</p>
<p>– Ne tessék elmenni, tekintetes ur, nem tudok mit csinálni az
urammal.</p>
<p>– Hogyhogy?</p>
<p>– Először életében becsipett.</p>
<p>– Ugyan!</p>
<p>– Tessék csak ránézni. Milyen vörös és hogy üti az asztalt.
Szóljon neki és vigye el; másra nem hajt.</p>
<p>Odaléptem Mihály gazdához:</p>
<p>– Jobbadán ur, az amerikai levelek irodalmi részét szeretném
elintézni, pénzügyileg.</p>
<p>Az öreg fölkelt és követni akart, de megtántorodott. Megkapta a
karomat és ijedt hangon suttogta:</p>
<p>– Tudtam, tudtam… ne hagyjon el tekintetes ur!</p>
<p>Kiértünk az utcára, Jobbadán rettenetesen tántorgott és sirni
kezdett.</p>
<p>– Mi baja?</p>
<p>– Megkaptam, megint megkaptam…</p>
<p>– Mit?</p>
<p>– A tengeri betegséget. Sohse lesz kigyógyulás belőle, halál oka
lesz, halottkémileg. <span class="pagenum"><a name="Page_260" id=
"Page_260">-260-</a></span></p>
<p>Szerencsére hazaértünk a Liliom-utcába.</p>
<p>– Tudja mit, Jobbadán? Én tudom a gyógyitás módját. Ha vizen kap
valaki ilyen betegséget, szárazföldre kell mennie. Ha szárazföldön
kapja, vizbe kell mennie. Gyüjjön.</p>
<p>Ezzel a vizvezetéki csap alá nyomtam a fejét s öt percig
ráeresztettem a vizet. Öt perc mulva Jobbadán olyan józan volt,
mint a csap, (mert kérem, tévedés azt hinni, hogy a csap részeg,
hiszen nem tartja meg magában a bort).</p>
<p>– A kurát zajos helyesléssel, szerzőjét köszönettel illetem és a
lefekvést mint utókurát tekintem.</p>
<p>Ezzel Mihály gazda eltávozott, én meg lezártam az ő amerikai
utját.</p>
<hr class="chap" />
<div class="chapter"></div>
<div class="transnote">
<h3>Javítások.</h3>
<p>Az eredeti szöveg helyesírásán nem változtattunk.</p>
<p>A nyomdai hibákat javítottuk. Ezek listája:</p>
<table summary="Javítások">
<tr>
<td class="tdr"><a href="#Page_6">6</a></td>
<td>Vére megszólalt</td>
<td>Végre megszólalt</td>
</tr>
<tr>
<td class="tdr"><a href="#Page_63">63</a></td>
<td>vékony verébhagon</td>
<td>vékony verébhangon</td>
</tr>
<tr>
<td class="tdr"><a href="#Page_72">72</a></td>
<td>volt a ezlőtt</td>
<td>volt azelőtt</td>
</tr>
<tr>
<td class="tdr"><a href="#Page_111">111</a></td>
<td>az állomásra,</td>
<td>az állomásra</td>
</tr>
<tr>
<td class="tdr"><a href="#Page_117">117</a></td>
<td>amaniták morogtak</td>
<td>anamiták morogtak</td>
</tr>
<tr>
<td class="tdr"><a href="#Page_119">119</a></td>
<td>malcfejet kezdte</td>
<td>malacfejet kezdte</td>
</tr>
<tr>
<td class="tdr"><a href="#Page_193">193</a></td>
<td>Gyerük ki</td>
<td>Gyerünk ki</td>
</tr>
<tr>
<td class="tdr"><a href="#Page_193">193</a></td>
<td>valamai sötét</td>
<td>valami sötét</td>
</tr>
<tr>
<td class="tdr"><a href="#Page_222">222</a></td>
<td>hámesterség</td>
<td>házmesterség</td>
</tr>
</table>
</div>
</body
</html>
